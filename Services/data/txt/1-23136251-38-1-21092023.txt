Dosarul nr. 1-107/2023 
(1-23136251-38-1-21092023) 
SENTINŢĂ
În numele legii
11 decembrie 2025                                                               or.Rezina
Judecătoria Orhei, sediul Rezina
Instanţa în următoarea componenţă:
Preşedintelui şedinţei, judecătorul   Eugeniu Russ
Grefierilor                                           Natalia Catarău, Natalia Cemîrtan, Corina Cebotari 
cu participarea:
Procurorului Vladimir Erhan
AvocațilorIon Șova
Vladimir Gromovenco
Serghei Mocanu
Părților vătămateIvan Lazăr
Anatolie Spic
Valentin Sula 
Inculpatului Andrei Titomir
examinând în şedinţă publică în procedura generală, în limba română, cauza penală de 
învinuire a lui:
Titomir Andrei Alexei, născut la *****,  IDNP 
*****, domiciliat în s. Răspopeni, r-nul Șoldănești, 
moldovean, studii medii, nesupus militar, divorțat, 
cet. al R. Moldova, fără antecedente penale,
în comiterea infracțiunilor  prevăzute de art.152 alin.(1) Cod penal, art.287 alin.(1) Cod 
penal  și art.287 alin.(3) Cod penal,
Procedura de citare legală respectată.
Date cu referire la examinarea cauzei penale: 21 septembrie 2023 – 11 decembrie 2025 (în 
procedura judecătorului E. Russ din 24.09.2024).
Cu referire la materialele cauzei penale și a probelor administrate și cercetate în ședința de 
judecată, completul de judecată,
C O N S T A T Ă:
Fapta prejudiciabilă constatată.
1.1.  Inculpatul Titomir Andrei Alexei,  la 05 iulie 2023, aproximativ în jurul orelor 19:40, 
aflându-se pe una din străzile din apropierea gospodăriei cet.Lazări Ivan din s. Răspopeni 
raionul, Șoldănești, fiind în stare de ebrietate,  urmărind scopul manifestării bravurii față de cet. 
Lazări Ivan, în baza relațiilor ostile apărute în mod spontan, încălcând în mod demonstrativ 
regulile sociale și morale de conviețuire, l-a agresat fizic pe cet. Lazăr Ivan, prin aplicarea 
ultimului, a loviturilor cu pumnii și picioarele pe diferite părți ale corpului, inclusiv  în regiunea 
organelor de importanță vitală – cap și torace, cauzându-i conform raportului de expertiză 
judiciară nr.202321D0201, din 14 iulie 2023, leziuni corporale sub formă de: traumatism toracic 
închis, manifestat prin fractura coastelor VIII-IX pe stânga pe linia axilară medie, fără deplasare, 
traumatism cranio-cerebral închis, manifestat prin comoție cerebrală, echimoze paraorbitale, care 
determină dereglarea sănătății de lungă durată, se califică ca vătămare medie.
Astfel, prin actiunile sale intenționate Titomir Andrei Alexei a comis о infracțiune 
prevăzută la art.152 alin. (1)  Cod penal, ”Vătămarea intenționat medie  a integrității corporale 
sau a sănătății care nu este periculoasă pentru viață și nu a provocat urmările prevăzute la 
art.151, dar care a fost urmată fie de dereglarea îndelungată a sănătății , fie de o pierdere 
considerabilă și stabilă a mai puțin de o treime din capacitatea de muncă” , după indicii,  
”vătămarea intenționat medie a sănătății, care nu este periculoasă pentru viață și nu a provocat 
urmările prevăzute la art.151, dar care a fost urmată de dereglarea îndelungată a sănătății”.
1.2.  Tot el, la 31 iulie 2023, în jurul orelor 16:30, aflându-se în s. Răspopeni raionul 
Șoldănești,  la magazinul ”Maria VVS”  adică îl loc public, din intenții huliganice, încâlcînd 
ordinea publică și manifestând o lipsă vădită de respect față de societate, cu o ladă de sticle, a 
deteriorat geamurile magazinului, ulterior în stradă în apropierea magazinului aplicat lui Sula 
Valentin, lovituri cu membrele peste corp, cauzându-i, conform raportului de expertiză judiciară 
202321D0241, fractura oaselor nazale cu edem a țesuturilor moi și excoriație a nasului, 
excoriație fronto-parietală a capului și cotului drept și se califică ca leziuni corporale ușoare, apoi 
a deteriorat geamurile de la autoturismul lui de model ”Volkswagen Wento” cu n/î SR BO 531 
ce se afla parcat în stradă în fața magazinului. 
Prin acțiunile sale intenționate Titomir Andrei Alexei a comis о infracțiune prevăzută de 
art.287 alin. (1)  Cod penal, Huliganismul după indicii „huliganismul agravat, adică acțiunile 
intenționate care încalcă ordinea publică, însoțite de aplicarea violenței asupra persoanei”.
1.3.  Tot el, la 03 august  2023, aproximativ în jurul orelor 17:00, aflându-se în  gospodăria 
cet.Stăvilă Mihail din s. Răspopeni raionul, Șoldănești, fiind în stare de ebrietate,  urmărind 
scopul manifestării bravurii față de cet. Spic Anatolie, în baza relațiilor ostile apărute în mod 
spontan, încălcând în mod demonstrativ regulile sociale și morale de conviețuire, folosind în 
calitate de armă un pistol de model ” SMERSH MODEL H 50 nr.20967”,  l-a agresat fizic pe 
cet. Spic Anatolie, prin aplicarea ultimului, a lovituri lovituri cu pistolul în regiunea organelor de 
importanță vitală – cap, cauzându-i conform raportului de expertiză judiciară nr.202321D0291, 
din 13 septembrie 2023, leziuni corporale sub formă de: plagă contuză în regiunea parietală a 
capului, care determină dereglarea sănătății de scurtă  durată, se califică ca vătămare ușoară 
sănătății.
Prin acțiunile sale intenționate Titomir Andrei Alexei a comis о infracțiune prevăzută de 
art.287 alin. (3)  Cod penal, ”Huliganismul agravat, adică acțiunile intenționate care încalcă 
ordinea publică, însoțite de aplicarea violenței asupra persoanelor, care prin conținutul lor, se 
deosebesc printr-o obrăznicie deosebită, acțiuni săvârșite cu aplicarea armei”.
Privind procedura.
2.În ședința de judecată, procurorul, părțile  vătămate, avocații,  inculpatul şi apărătorul  
acestuia au pledat pentru examinarea cauzei în procedură generală, în şedinţă publică şi în limba 
de stat, având în vedere că inculpatul nu recunoaște faptele invocate în rechizitoriu şi încadrarea 
juridică adusă, iar în acest sens, în conformitate cu articolele 351 şi 352 din Codul de procedură 
penală, instanța de judecată a dispus examinarea cauzei penale în procedură deplină, în limba 
română, în şedinţă publică, cu participarea inculpatului.
Declaraţiile inculpaților în şedinţă de judecată.
3.1.Inculpatul Titomir Andrei Alexei, fiind audiat în ședința de judecată a declarat,
Pe epizodul Lazăr Ivan.
Nu ține minte data, dar  în anul 2023 a venit de la serviciu și s-a dus să vadă ce fac vițeii  
de pe bahnă (pășune). Mai este un vecin Mihai Stăvilă, pe care l-a rugat ca să aibă grijă de viței. 
Astfel, s-a dus la Mihai Stăvilă și l-a întrebat unde sunt vițeii. Mihail Stăvilă avea niște oaspeți și 
i-a propus și lui  să servească un pahar de vin. În timpul acesta în ogradă a intrat Lazăr Ivan, și 
cum stătea afară,  el (Lazăr Ivan) avea în mînă o sticlă de vin, dar era servit, și a început cu 
pretenții la el (Titomir Andrei). El i-a spus lui Ivan că nu-i pășunea ta, dar Ivan căuta ceartă. El 
nu l-a lovit pe Ivan, însă ultimul singur  a căzut jos, l-a ridicat de jos. Ivan mergea și șchiopăta 
cînd mergea pe drum. La poartă Ivan a căzut jos, iar el  l-a ridicat pe ultimul,  dar acesta căuta 
ceartă. El i-a zis ca să se ducă acasă. Ivan trebuia să treacă pe o punte,  dar a căzut în pîrău. Prin 
urmare el l-a scos din pîrău și i-a zis că îl duce acasă. Menționează că Ivan a avut coastele rupte 
de opt luni de zile pînă la incident.  Indică că, pe Lazăr Ivan nu l-a lovit nici pe pășune și nici pe 
pod. Pînă la cazul dat a fost în relații bune cu Ivan. 
Pe epizodul cu Sula Valentin.
În iulie 2023 Sula Valentin în toată dimineața și seara vine la poartă sa și îl  trezea 
deoarece se ocupă cu construcția. El a lucrat la Valentin  vreo lună de zile, iar ca urmare acesta îi 
spunea să se ducă în magazin și să i-a ce dorește. Astfel, el a  intrat în magazin și a întrebat-o pe 
vînzătoare  unde este Sula Valentin, la ce ea l-a numit cu cuvinte urîte. El fiind pe nervi a strict 
două geamuri mari, după care  s-a liniștit, a ieșit în drum ca să plece acasă.  Un vecin Ilie nu ține 
minte familia, l-a strigat și cînd s-a întors l-a văzut pe Valentin cu o bară metalică se întrepta spre 
el. Astfel el s-a apărat și  l-a lovit pe Valentin, iar ca urmare ultimul a căzut jos. Menționează că 
tot atunci a stricat parbrizul de la automobilul cu cotul. A indicat că, i-a spus lui Valentin că îi va 
întoarce prețul geamului după ce se va achita partea vătămată cu el.
Pe epizodul cu Spic Anatolie. 
Pe data de 03 august 2023, s-a apropiat de el  doi nepoți de a lui Spic Anatolie ca să vină 
la el cu căruța. A servit cîteva pahare de vin. Petru Artin a spus că i-a fost sustras o armă, iar  el 
i-a spus lui ca să-l vîndă pistolul. În timpul cela a luat pistolul în buzunar, dar Petru  nu vroia 
pistolul înapoi. El s-a întros înapoi,  mergînd a hotărît să se ducă la Stăvilă Mihai  acasă, dar 
acolo era și Spic Anatolie. În spatele casei este o pădure, Anatolie venise înspre el, dar s-a lovit 
cu capul, iar  el era enervat și a ieșit pe poartă. Cu pistolul nu l-a lovit pe Spic Anatolie. 
Poziţia succesorului părţi vătămate în şedinţă de judecată.
4.1.  Partea vătămată Lazăr Ivan prin expunerea factologică, după depunerea jurământului în 
ordinea prevăzută de art. 108 din Codul de procedură penală, în şedinţă de judecată a declarat că 
în luna iulie 2023 pe la amiază, aproximativ la ora 10:00-11:00 s-a dus la  vecinul Stăvilă Mihail 
în satul Răspopeni, rl. Șoldănești. Titomir Andrei era în curte la Stăvilă, și întreba cine este 
puternic (блатной) în sat. După care Titomir Andrei l-a lovit cu pumnii și picioarele pe el pe tot 
corpul, și i-a dat o muchie de topor pe spate.  A căzut jos, iar  Titomir Andrei l-a stropit cu o 
căldare de apă. După care l-a tras în drum și a început iarăși să îl lovească cu pumnii și picioarele 
peste tot corpul. După care el s-a dus pe marginea unui pîrău, și acolo au continuat loviturile de 
către Titomir Andrei. Menționează că el nu i-a făcut nimic lui Andrei Titomir și nici nu cunoaște 
motivul de ce l-a lovit. Vecinul nu a zis nimic fiindcă are frică de Titomir Andrei. A indicat că, l-
a lăsat la marginea mlaștinei și careva din vecini a chemat ambulanța și poliția. Pe Titomir 
Andrei  nu l-a numit cu nici un cuvînt, iar pînă la conflict nu a avut nimic cu el. Titomir Andrei 
nu a fost la el  în spital cînd a stat vreo zece zile internat în spital. Susține acțiunea civilă în 
privința prejudiciului cauzat.  A indicat că, Titomir Andrei  nu și-a cerut scuze, dar i-a propus că 
îi va da bani, dar nu a acceptat.  Menționează că, suma de 100000 lei s-a format în urma 
leziunilor corporale pe care le-a primit, a avut suferințe și a primit tratament în spital. 
4.2.  Partea vătămată Sula Valentin  prin expunerea factologică, după depunerea jurământului 
în ordinea prevăzută de art. 108 din Codul de procedură penală, în şedinţă de judecată a declarat 
că aproximativ pe 30 iulie 2023, pe la ora mesei, se afla acasă în s. Răpopeni, rl Șoldănești 
împreună cu fiul Sula Andrei în vîrstă de 12 ani. Ei ascuțeau haraji și au auzit la un moment dat o 
lovitură  puternică. El a aruncat toporul într-o parte și a luat haragul și a  fugit repede pe teritoriul 
magazinul, care este administrat de Sula Elena, care se află la o distanță de 100 metri de la 
domiciliu. Pe drum se auzea niște zgomote de la spartul sticlelor, cînd a ajuns acolo Titomir 
Andrei deja nu era, era numai soția în magazin care plîngea. Afară era o ladă de metal oprită în 
geam, geamurile erau sparte, în fața magazinului nu erau nimeni. A intrat în magazin și acolo era 
soția singură, și a întrebat-o ce s-a întîmplat, la care i-a spus că Titomir Andrei a sustras un 
coniac și a întrebat-o unde este el și a fugit. Soția a strigat la Titomir Andrei și a întrebat ce a 
luat, iar el a ieșit afară și a aruncat cu sticla de coniac în geam și a deteriorat geamul. Cînd a ieșit 
afară Titomir Andrei nu era, ulterior dînsu a apărut și a deteriorat geamul de la șofer de la 
automobilul ” Volkswagen” de culoare roșie închisă, care îl folosește el, dar nu este înregistrat pe 
el, însă deține acte pe automobilul respectiv. A mers în direcția  spre ultimul cu haragul în mînă, 
dar el văzînd că vin cu haragul s-a dat la spatele automobilul și  a lovit în spatele mașinii cu 
pumnalul. El s-a întors înapoi ca să sune la poliție, a întors capul și l-a auzit în spate pe pași pe 
Titomir, a fost lovit cu pumnalul în direcția feței odată. De la lovitură a căzut jos, s-a ridicat și s-
a pornit în curte. În timp cînd a intrat în curte a apărut colaboratorul de poliție Timercan Marin și 
în vremea aceea iarăși a venit Titomir Andrei și în prezența polițistului Titomir Andrei la fel cu 
pumnalul a spart parprizul din față, apoi el s-a dus în vale. Are pretenții față de inculpat 
prejudiciu material în sumă totală de 100000 lei unde se include geamurile, cheltuieli pe 
transport și cheltuielile avocatului de 25000 lei, prejudiciu moral în sumă de 8000 lei. Nu ține 
minte cît i-a achitat pentru serviciile avocatului Mocanu Serghei.
4.3.  Partea vătămată Spic Anatolie prin expunerea factologică, după depunerea jurământului 
în ordinea prevăzută de art. 108 din Codul de procedură penală, în şedinţă de judecată a declarat 
că pe 03.08.2023, a fost la un vecin Mihail Stavilă în s.Răspopeni, r-nul Rezina. Acolo a fost 
lovit de  Titomir Andrei cu ceva din metal, posibil cu un pistol. După care a venit salvarea și la 
luat. Pînă la cazul dat nu a avut careva conflicte cu Titomir Andrei. Nu are careva pretenții 
materiale sau morale față de inculpat. 
5.În dezbateri judiciare, procurorul a solicitat recunoaşterea culpabilă a inculpatului 
Titomir Andrei Alexei în comiterea infracțiunilor  prevăzute de art.152 alin.(1) Cod penal, 
art.287 alin.(1) Cod penal  și art.287 alin.(3) Cod penal şi în susţinerea acuzării, au fost audiaţi 
martori şi au fost cercetate nemijlocit în şedinţă de judecată următoarele mijloacele de probă:
1.Declaraţiile martorilor.
1.Martorul Stăvilă Mihail, prin expunerea factologică, după depunerea jurământului în 
ordinea prevăzută de art. 108 din Codul de procedură penală, în şedinţă de judecată, pe 
epizodul cu Lazăr Ivan, a declarat că, data nu ține minte, dar  în luna mai-iunie 2024 pe la ora 
12:00, el se afla la domiciliul său din satul Răspopeni, rl. Șoldănești, cu Titomir Andrei care 
dorea să procure un borcan de lapte. În acel timp a venit și Lazăr  Ivan  care a dorit să-i aducă o 
căruță de lemne.  Titomir Andrei  a ieșit în drum, iar   între Lazăr Ivan și Titomir Andrei  au 
apărut niște conflicte. Ei între dînșii s-au lovit, după care Titomir Andrei a luat o căldare cu apă 
ca să-l spele pe Lazăr Ivan deoarece avea o zgîrietură.  El le-a spus lor să  se ducă pe marginea 
pășunii  să se lămurească între ei. Menționează că Lazar Ivan era așezat pe prag și era servit. A 
văzut cum Titomir Andrei  l-a lovit pe Lazăr Ivan cu palma pe față cînd se aflau în drum. De la 
lovitură partea vătămată Lazăr Ivan nu a căzut jos. Nu cunoaște dacă s-au mai îmbrîncit după 
ograda sa. Partea vătămată Lazăr Ivan se ținea pe picioare cu toate că era servit. Nu cunoaște de 
la ce s-a iscat cearta între ei, ambii se loveau între ei.  El nu a dorit să se implice în cearta lor. 
Cu pumnii și picioarele nu a văzut să fi lovit Lazăr Ivan. Declarațiile citite  de către procuror 
corespund adevărului. 
Pe epizodul cu Spic Anatolie a declarat că, Spic Anatolie a venit la el în curte, era puțin 
servit și o căuta pe soția sa. Titomir Andrei  la fel era la el în curte, a venit cu scopul ca să 
procure lapte. Titomir Andrei i-a aplicat o palmă lui Spic Anatolie în regiunea feței și i-a zis ce 
caută el la Mihail  în ogradă. Spic Anatolie nu a căzut jos după lovitură, dar a ieșit din ograda și 
a plecat. Altceva nu a văzut decît aplicarea cu palma în regiunea feței. Nu a văzut ca Titomir 
Andrei să fi avut armă sau alte obiecte. El își menține declarațiile și nu a văzut cum Titomir 
Andrei l-a lovit pe Spic Anatolie. 
-  În conformitate cu art.371 Cod de procedură penală, în ședința de judecată s-au dat 
citire declarațiile martorului Mihail Stăvilă de la urmărirea penală, la începutul lunii iulie, 
data precisă nu o ține minte,  la el acasă a venit consăteanul Titomir Andrei, care a venit să ceară 
să-i dea un borcan cu lapte. Era în stare de ebrietate. Stând așa de vorbă cu el, la poartă a apărut 
Lazăr Ivan care l-a strigat. Ieșind în drum el l-a rugat să se ducă să aducă o căruță cu lemne, la 
care el i-a zis că mai târziu pe răcoare, deoarece era foarte cald. După el, din curte, a ieșit și 
Titomir Andrei, care, fără careva motiv a început să-l lovească pe Ivan cu pumnii și picioarele 
peste tot corpul, de la care ultimul a căzut jos, și stând așa jos era lovit de către Titomir A.  
Personal nu s-a implicat între ei, deoarece singur se teme de Titomir, și masa lor corporală este 
diferită. Ulterior, Titomir A. l-a adus în curtea lui pe Ivan să-l spele, și a luat o căldare cu apă și a 
aruncat-o peste el. Ulterior, Titomir A. l-a luat pe Lazăr Ivan și împreună au ieșit din ograda lui 
și s-au îndreptat spre punte, ce anume a urmat mai apoi el nu cunoaște. În acea zi, la el în ogradă 
mai era fiul Ion care la moment locuiește în raionul Briceni, atunci doar fiind la ei în ospeție, alte 
careva persoane la el nu erau.  (f.d.31, Vol.I);
-  În conformitate cu art.371 Cod de procedură penală, în ședința de judecată s-au dat 
citire declarațiile martorului Mihail Stăvilă de la urmărirea penală, la data de 03.08.2023, la el 
în ospeție a venit consăteanul Spic Anatolie, care o căuta pe soția lui. După ce i-a spus că nu a 
văzut-o s-a întors în curte ca să rupă iarbă,  peste un timp întorcându-se, l-a văzut pe Titomir 
Andrei cum îl lovea pe Spic Anatolie cu pumnul în cap. Ulterior, ambii au ieșit din gospodăria 
lui. (f.d.14, Vol.III)   (f.d.31, Vol.I);
5.1.2. Martorul Sula Elena, prin expunerea factologică, după depunerea jurământului în 
ordinea prevăzută de art. 108 din Codul de procedură penală, în şedinţă de judecată, pe 
31.07.2023 era pe la amiază, ea se afla la magazin la serviciu care se află în centrul satului 
Răspopeni, rl. Șoldănești. Intrase doi copii și o doamnă, în urma lor a intrat inculpatul în 
magazin, care a întrebat-o unde e soțul ei, iar ea i-a răspuns că nu cunoaște. Apoi a întrebat-
o din nou cu voce tare, dar ea i-a răspuns că nu cunoaște. I s-a părut că ultimul a ieșit, însă 
el a mers la frigider și a luat o sticlă de coniac, la ce ea l-a strigat pe Titomir Andrei de ce a 
luat din frigider. Nu a reușit să termine vorba, dar el a aruncat sticla în geamul magazinului. 
A ieșit din urma lui, a pășit pragul și Titomir Andrei a luat o ladă cu sticle goale și a aruncat 
cu lada în direcția sa, ea s-a ferit,  iar lada a ajuns în magazin. El în continuare arunca cu 
lăzi cu sticle goale în geamurile magazinului, și așa le-a stricat pe patru geamuri la număr. 
Titomir Andrei lua lăzile și strica fără a zice ceva. A stat în magazin și a sunat la poliție, 
apoi a venit soțul, ea afară nu a ieșit. Peste vreo jumate de oră a venit la fața locului 
colaboratorul de poliție Timercan Marin. Nu a văzut cum Titomir Andrei a lovit în 
geamurile la magazin, ea se afla în magazin. A ieșit afară numai cînd a venit poliția. La 
automobilul a fost deteriorat geamul din față, spate și din partea șoferului. Ea nu a văzut 
cum inculpatul l-a lovit pe soțul său. După incident soțul său era lovit la nas și curgea sînge. 
Ea îl cunoaște  pe inculpat ca consătean.
5.2.1. Mijloace de probă administrate în faza de urmărire penală pe epizodul cu 
partea vătămată Lazăr Ivan  şi anume: 
-         prin procesul verbal de cercetare la fața locului din 07 iulie 2023, conform căruia, a fost 
examinat locul comiterii infracțiunii și anume o porțiune de drum din apropierea gospodăriei cet. 
Lazări Ivan, amplasată în s. Răspopeni raionul Șoldănești (f.d.17-18, Vol.I),
-         prin raportului de expertiză judiciară nr. 202321D0201 din 14 iulie 2023, conform 
căruia, la cet. Lazări Ivan s-au constat: traumatism toracic închis, manifestat prin fractura 
coastelor VIII-IX pe stânga pe linia axilară medie, fără deplasare, traumatism cranio-cerebral 
închis, manifestat prin comoție cerebrală, echimoze paraorbitale, care au fost cauzate în 
rezultatul acțiunii traumatice a unui obiect contondent dur, prin mecanism de lovire,  posibil în 
timpul și circumstanțele indicate,   se califică ca vătămare corporală MEDIE (f.d.21, Vol.I). 
5.2.2. Mijloace de probă administrate în faza de urmărire penală pe epizodul cu 
partea vătămată Sula Valentin  şi anume: 
-         prin procesul-verbal de cercetare la fața locului din 31.07.2023 efectuat la alimentara 
Î.I. ”Maria VVS” din s. Răspopeni r-nul Șoldănești (f.d.10-14, Vol.II);
-         prin Raportul de expertiză judiciară nr. 202321D0241 din 15.08.2023 în care s-a 
constatat că leziunile corporale depistate la Sula Valentin ca: ,,fractura oaselor nazale cu edem a 
țesuturilor moi și excoriație a nasului, excoriație fronto-parietală a capului și cotului drept, care 
au fost produse în rezultatul acțiunii traumatice a unui obiect contodent dur prin mecanism de 
lovire și fricțiune, posibil  în timpul și circumstanțele indicate, condiționează dereglarea sănătății 
de scurtă durată, care are o durată peste 6 zile, dar nu mai mult de 21 zile, inclusiv și în baza 
acestui criteriu, se califică ca vătămare ușoară a integrității corporale sau a sănătății   (f.d.23-24, 
Vol.II). 
5.2.3. Mijloace de probă administrate în faza de urmărire penală pe epizodul cu 
partea vătămată Spic Anatolie  şi anume: 
-         prin procesul verbal de cercetare la fața locului din 03 august  2023, conform căruia, a 
fost examinat locul comiterii infracțiunii și anume  gospodăria cet. Stăvilă Mihail, amplasată în s. 
Răspopeni raionul Șoldănești   (f.d.8-11, Vol.III);  
-         prin raportului de expertiză judiciară nr. 202321P0281 din 09 august 2023, conform 
căruia, la cet. Spic Anatolie s-au constat: plagă contuză în regiunea parietală a capului, care a 
fost produsă în rezultatul acțiunii traumatice a unui obiect contondent dur (nu se exclude patul 
unei arme), prin mecanism de lovire, posibil  în timpul și circumstanțele indicate, condiționează 
dereglarea sănătății de scurtă durată, care are o durată peste 6 zile, dar nu mai mult de 21 zile, 
inclusiv și în baza acestui criteriu, se califică ca vătămare ușoară a integrității corporale sau a 
sănătății (f.d.21, Vol.III); 
-         prin procesul verbal de percheziție  din 11 septembrie  2023, conform căruia, în urma 
percheziției efectuate în gospodăria lui Titomir Andrei Alexei amplasată în  s. Răspopeni r-nul 
Șoldănești, a fost depistat și ridicată o armă (pistol) de model ” ”SMERSH MODEL H 50 
nr.20967”,   cu încărcător  (f.d.36-51, Vol.III);  
-         prin procesul verbal de examinare a obiectului din 11 septembrie 2023, conform căruia a 
fost examinat, arma (pistol) de model ” ”SMERSH MODEL H 50 nr.20967”,   cu încărcător  
depistat în gospodăria lui Titomir Andrei Alexei amplasată în  s. Răspopeni r-nul Șoldănești prin  
procesul verbal de percheziție (f.d.58-60, Vol.III);
-         prin raportului de expertiză judiciară nr. 202321P0291 din 13 septembrie  2023, 
conform căruia, la cet. Spic Anatolie s-au constat: plagă contuză în regiunea parietală a capului, 
care a fost produsă în rezultatul acțiunii traumatice a unui obiect contondent dur (nu se exclude 
patul unei arme), prin mecanism de lovire, posibil  în timpul și circumstanțele indicate, 
condiționează dereglarea sănătății de scurtă durată, care are o durată peste 6 zile, dar nu mai mult 
de 21 zile, inclusiv și în baza acestui criteriu, se califică ca vătămare ușoară a integrității 
corporale sau a sănătății (f.d.62-63, Vol.III).
5.3.  În cadrul cercetării judecătorești, de către partea apărării nu au mai fost prezentate şi 
administrate alte mijloace de probă, decât cele invocate de partea acuzării.
5.4.  În continuare, în dezbateri judiciare, de către apărătorul Ion Șova  a fost solicitată 
emiterea unei sentinţe de achitare a inculpatului.
Analizând coroborat probele administrate în cursul cercetării judecătorești și în faza de 
urmărire penală, instanța reține următoarele:
6.1.  Potrivit Recomandării nr. (94)12 a Comitetului de Miniştri către statele membre ale 
Consiliului Europei privind independenţa, eficienţa şi rolul judecătorului, judecătorii au obligaţia 
şi trebuie să deţină puterea de a exercita responsabilităţile judiciare ce le revin în scopul de a se 
asigura de aplicarea corectă a legii şi instrumentarea cauzelor în mod echitabil, eficient şi rapid.
6.2.  Potrivit art. 50 din Codul penal, se consideră răspundere penală condamnarea publică, în 
numele legii, a faptelor infracţionale şi a persoanelor care le-au săvârşit, condamnare ce poate fi 
precedată de măsurile de constrângere prevăzute de lege. 
Conform art. 51 din Codul penal, temeiul real al răspunderii penale îl constituie fapta 
prejudiciabilă săvârşită, iar componenţa infracţiunii, stipulată în legea penală, reprezintă temeiul 
juridic al răspunderii penale.
În conformitate cu dispozițiile art. 8 din Codul de procedură penală, precum şi cu cele ale 
art. 21 din Constituţia Republicii Moldova, orice cetăţean beneficiază de prezumţia de 
nevinovăţie, deschiderea unei proceduri judiciare penale – prin începerea urmăririi penale – 
nefiind posibilă decât în condiţiile prevăzute de lege.
La adoptarea unei hotărâri de condamnare, până la rămânerea definitivă, inculpatul are 
statutul de persoană nevinovată; la pronunţarea unei decizii judecătoreşti de condamnare, 
prezumţia de nevinovăţie este răsturnată cu efecte „erga omnes”, iar soluţia magistraţilor trebuie 
să se bazeze pe probe certe de vinovăţie, iar în caz de îndoială, ce nu poate fi înlăturată prin 
probe, trebuie să se pronunţe o soluţie de achitare.
Potrivit art. 93 din Codul de procedură penală, probele sânt elemente de fapt dobândite în 
modul stabilit de prezentul cod, care servesc la constatarea existenţei sau inexistenţei infracţiunii, 
la identificarea făptuitorului, la constatarea vinovăţiei, precum şi la stabilirea altor împrejurări 
importante pentru justa soluţionare a cauzei. În calitate de probe în procesul penal se admit 
elementele de fapt constatate prin intermediul următoarelor mijloace: declaraţiile bănuitului, 
învinuitului, inculpatului şi etc.
În acest context prin prisma alin. (4) art. 100 din Codul de procedură penală, toate probele 
administrate în cauza penală au fost verificate sub toate aspectele, complet și obiectiv, fiind 
analizate probele administrate, coroborarea lor cu alte probe, necesitatea administrării de noi 
probe și verificarea sursei de provenienţă a acestora.
Prin urmare, fiind cercetate în conformitate cu art. 101 alin. (l) şi (2) din Codul de 
procedură penală în cumul probele administrate în cadrul urmăririi penale, se constată că acestea 
sunt pertinente și concludente, precum și coroborează între ele, nefiind stabilite anumite 
contradicţii esenţiale şi semnificative între probele cu martori şi cele materiale.
Conform art. 384 din Codul de procedură penală, instanţa hotărăşte asupra învinuirii 
înaintate inculpatului prin adoptarea sentinţei de condamnare, de achitare sau de încetare a 
procesului penal. Sentinţa se adoptă în numele legii. Sentinţa instanţei de judecată trebuie să fie 
legală, întemeiată şi motivată. Instanţa îşi întemeiază sentinţa numai pe probele care au fost 
cercetate în şedinţa de judecată.
În conformitate cu art. 8 alin. (3) în coroborare cu art. 389 din Codul de procedură penală, 
sentinţa de condamnare se adoptă numai în condiţia în care, în urma cercetării judecătoreşti, 
vinovăţia inculpatului în săvârşirea infracţiunii a fost confirmată prin ansamblul de probe exacte, 
cercetate de instanţa de judecată, când toate versiunile au fost verificate, iar divergenţele au fost 
lichidate şi apreciate corespunzător. 
Explicaţii în acest sens se conţin în pct. 4 al Hotărârii Plenului Curţii Supreme de Justiţie 
nr. 10 din 24 februarie 2000 potrivit cărora sentinţa de condamnare nu poate fi întemeiată pe 
presupuneri. Sentinţa de condamnare trebuie să se bazeze pe probe exacte, când toate versiunile 
au fost verificate, iar divergenţele apărute au fost lichidate şi apreciate corespunzător. Toate 
îndoielile care nu pot fi înlăturate vor fi interpretate în favoarea inculpatului.
În concordanţă cu dispoziţia art.325 alin. (1) din Codul de procedură penală, judecarea 
cauzei în prima instanţă se efectuează numai în privinţa persoanei puse sub învinuire şi numai în 
limitele învinuirii formulate în rechizitoriu, care trebuie să corespundă cu strictețe dispoziţiei art. 
281 alin. (2) din Codul de procedură penală, iar din conţinutul alin. (2) al aceleiaşi norme din 
Codul de procedură penală, modificarea învinuirii în instanţa de judecată se admite dacă prin 
aceasta nu se agravează situaţia inculpatului şi nu se lezează dreptul lui la apărare.
Conform dispoziţiei art.281 alin. (2) din Codul de procedură penală, ordonanţa de punere 
sub învinuire trebuie să cuprindă: data şi locul întocmirii; de către cine a fost întocmită; numele, 
prenumele, ziua, luna, anul şi locul naşterii persoanei puse sub învinuire, precum şi alte date 
despre persoană care au importanţă juridică în cauză; formularea învinuirii cu indicarea datei, 
locului, mijloacelor şi modului de săvîrşire a infracţiunii şi consecinţele ei, formelor vinovăţiei, 
motivelor şi semnelor calificative pentru încadrarea juridică a faptei, circumstanţelor în virtutea 
cărora infracţiunea nu a fost consumată în cazul pregătirii sau tentativei de infracţiune, 
menţiunea despre punerea persoanei respective sub învinuire în calitate de învinuit în această 
cauză conform articolului, alineatului şi literei articolului din Codul penal care prevăd 
răspunderea pentru infracţiunea comisă.
6.3.   Instanța de judecată remarcă că, în privința inculpatului a fost pornită urmărirea penală și 
derulată cu respectarea legislației procesual penale în vigoare.
Subsecvent, în contextul art. 6 al Convenției pentru apărarea drepturilor omului și 
libertăților fundamentale, instanţa constată că inculpatelor le-a fost adusă la cunoștință atât 
natura şi cauza acuzaţiei în materie penală, cât şi probele pe care se fundamentează acuzația, care 
a fost dată faptelor într-o manieră detaliată, prin ordonanţele de punere sub învinuire şi 
rechizitoriul întocmit. 
6.4.   În motivarea sentinţei, instanţa de judecată şi-a bazat constatările sale pe probele verbale 
şi în scris prezentate, dar şi în analiza faptului dacă acuzările au fost sau nu bine justificate 
conform standardului de dovadă „în afara dubiilor rezonabile”, or astfel de dovadă poate rezulta 
doar din coexistenţa deducerilor suficient de puternice, clare şi concordante sau similare 
prezumţiei de fapt necombătute, iar adiţional, poate fi luat în consideraţie comportamentul 
părţilor când sunt obţinute dovezile (hotărârea Irlanda c. Regatului Unit din 18 ianuarie 1978).
La fel, Curtea Constituţională, prin pct. 70 din Hotărârea sa nr. 18 din 22 mai 2017, 
menționează că libera apreciere a probelor nu înseamnă arbitrariu, ci libertatea de a aprecia 
probele în mod rezonabil și imparțial, iar rezultatele aprecierii probelor sunt expuse de către 
instanța de judecată în acte procedurale, care trebuie să fie motivate în mod obiectiv și sub toate 
aspectele potrivit legii. 
În același timp, Curtea Constituţională reiterează că referitor la procesul de apreciere a 
probelor, în jurisprudența Curții Europene s-a conturat standardul „dincolo de orice îndoială 
rezonabilă” („beyond reasonable doubt”), care presupune că, pentru a putea fi pronunțată o 
soluție de condamnare, acuzația trebuie dovedită dincolo de orice îndoială rezonabilă. 
Existența unor probe dincolo de orice îndoială rezonabilă constituie o componentă 
esențială a dreptului la un proces echitabil și instituie în sarcina acuzării obligația de a proba 
toate elementele vinovăției într-o manieră aptă să înlăture dubiul (hotărârea CEDO 
Bragadireanu v. România, din 6 decembrie 2006; hotărârea CEDO Orhan v. Turcia din 18 iunie 
2002; hotărârea CEDO Irlanda v. Regatul Unit din 18 ianuarie 1978). 
Adițional, Curtea menționează că acest standard de probă poate fi pe deplin înțeles doar 
prin raportare la principiul in dubio pro reo, care, la rândul său, constituie o garanţie a prezumţiei 
de nevinovăţie. (pct. 78-80 din Hotărîrea CC nr. 18 din 22 mai 2017)
Astfel, potrivit art. 8 din Codul de procedură penală, concluziile despre vinovăţia persoanei 
de săvârşirea infracţiunii nu pot fi întemeiate pe presupuneri, iar toate dubiile în probarea 
învinuirii care nu pot fi înlăturate, se interpretează în favoarea bănuitului, învinuitului, 
inculpatului.
La fel, conform pct. 102 al hotarârii Curţii Constituţionale nr. 3 din 23 februarie 2016, se 
consacră că procesul judiciar trebuie să fie guvernat de principii fundamentale, cum ar fi 
“legalitatea, prezumţia nevinovăţiei, aflarea adevărului, oficialitatea, garantarea libertăţii şi 
siguranţei persoanei, dreptul la un proces echitabil prin garantarea dreptului la apărare şi al 
egalităţii părţilor în proces”.
Concomitent, Curtea prin hotărârea sa nr. 10 din 16 aprilie 2010 privind revizuirea 
hotărârii nr. 16 din 28 mai 1998, a stabilit că “principiile şi normele unanim recunoscute ale 
dreptului international, tratatele internaţionale ratificate şi la care Rep. Moldova a aderat sunt 
parte component a cadrului legal al ţării şi devin norme de drept intern”, iar în sensul acestei 
interpretări, dreptul intern şi cel international reprezintă un tot întreg, astfel că prin aderarea la 
Convenţia pentru apărarea drepturilor omului şi a libertăţilor fundamentale, a cărei interpretare 
se asigură de Curtea Europeană a Drepturilor Omului, jurisprudenţa acesteia devine parte a 
dreptului intern, făcând parte din dreptul accesoriu la tratatul internaţional (soft law).
În același timp, se impune a preciza că, potrivit prevederilor art. 6 din Convenţie, în dreptul 
la un proces echitabil se atribuie şi necesitatea motivării hotărârii. Sub acest aspect în cauzele 
Hiro Balani contra Spaniei, Vandehurk contra Olandei, Ruiz Torija contra Spaniei și Boldea 
contra României, Curtea Europeană a Drepturilor Omului a arătat că art.6 paragraful 1 din 
Convenție obligă instanțele să-și motiveze hotărârile. Amploarea acestei obligații poate varia 
însă în funcție de natura hotărârii, trebuind avute în vedere diversitatea solicitărilor pe care 
inculpatul le-a formulat în fața instanței, precum şi diferențele existente în fiecare stat contractant 
cu privire la dispozițiile legale obligatorii, cutume, opinii exprimate în doctrină, aplicabile în 
această materie.
De asemenea, CtEDO a arătat că obligația instanței de a motiva hotărârea pronunțată, este 
aceea de a demonstra părților că au fost ascultate (cauza Tatishvili contra Rusiei din 2007). La 
fel, art. 6 al Convenției implică în special în sarcina instanței obligația de a examina efectiv 
mijloacele, argumentele și ofertele de probă ale părților (cauzele Perez împotriva Franței și Van 
de Hurk împotriva Olandei).
6.5.  În acest mod, analizând cumulul de probe anexate la dosar, inclusiv coroborând 
declaraţiile martorilor cu declarațiile inculpatului, care au fost apreciate în particular şi în 
ansamblul lor în conformitate cu prevederile art. 101 alin. (1) din Codul de procedură penală din 
punct de vedere al pertinenţei, concludenţii, utilităţii, veridicităţii şi coroborării lor, instanța 
constată că faptele incriminate în rechizitoriu conform art.152 alin.(1) Cod penal, art.287 alin.(1) 
Cod penal  și art.287 alin.(3) Cod penal, pentru care inculpatul a fost trimis în judecată există, au 
fost săvârșită de acesta şi întrunește semnele obligatorii ale componenţelor de infracţiune 
prevăzute de art.152 alin.(1) Cod penal, art.287 alin.(1) Cod penal  și art.287 alin.(3) Cod penal 
potrivit argumentelor expuse infra.
 Astfel, conform ordonanțelor de punere sub învinuire şi a rechizitoriilor, acțiunile lui 
Titomir Andrei  au fost încadrate juridic în baza art.152 alin.(1) Cod penal  pe faptele invocate în 
rechizitoriu, care la rândul său stabileşte răspunderea penală pentru vătămarea intenționat medie 
a sănătății, care nu este periculoasă pentru viață și nu a provocat urmările prevăzute la art.151, 
dar care a fost urmată de dereglarea îndelungată a sănătății, iar fapta a fost comisă la la 05 iulie 
2023, aproximativ în jurul orelor 19:40, aflându-se pe una din străzile din apropierea gospodăriei 
cet.Lazări Ivan din s. Răspopeni raionul, Șoldănești. La fel, acțiunile lui Titomir Andrei  au fost 
încadrate juridic în baza art.287 alin.(1) Cod penal  pe faptele invocate în rechizitoriu, care la 
rândul său stabileşte răspunderea penală pentru huliganismul agravat, adică acțiunile 
intenționate care încalcă ordinea publică, însoțite de aplicarea violenței asupra persoanei, iar 
faptă săvîrșită la 31 iulie 2023, în jurul orelor 16:30, aflându-se în s. Răspopeni raionul 
Șoldănești,  la magazinul ”Maria VVS”  adică îl loc public. La fel, acțiunile lui Titomir Andrei  
au fost încadrate juridic în baza art.287 alin.(3) Cod penal  pe faptele invocate în rechizitoriu, 
care la rândul său stabileşte răspunderea penală pentru Huliganismul agravat, adică acțiunile 
intenționate care încalcă ordinea publică, însoțite de aplicarea violenței asupra persoanelor, 
care prin conținutul lor, se deosebesc printr-o obrăznicie deosebită, acțiuni săvârșite cu 
aplicarea armei, iar faptă săvîrșită la 03 august  2023, aproximativ în jurul orelor 17:00, aflându-
se în  gospodăria cet.Stăvilă Mihail din s. Răspopeni raionul, Șoldănești. 
6.6.  În conformitate cu prevederile art. 14 alin. (1) din Codul penal, infracţiunea este o faptă 
(acţiune sau inacţiune) prejudiciabilă, prevăzută de legea penală, săvârșită cu vinovăţie şi 
pasibilă de pedeapsă penală.
Conform art. 51 alin. (1) din Codul penal, temeiul real al răspunderii penale îl constituie 
fapta prejudiciabilă săvârşită, iar componenţa infracţiunii, stipulată în legea penală, reprezintă 
temeiul juridic al răspunderii penale.
Potrivit art.52 alin.(1) din Codul penal, se consideră componenţă a infracţiunii totalitatea 
semnelor obiective şi subiective, stabilite de legea penală, ce califică o faptă prejudiciabilă drept 
infracţiune concretă. Alin.(2) al aceluiași articol stabilește că componenţa infracţiunii reprezintă 
baza juridică pentru calificarea infracţiunii potrivit unui articol concret din codul penal.
Conform art. 113 alin. (1) din Codul penal, se consideră calificare a infracţiunii 
determinarea şi constatarea juridică a corespunderii exacte între semnele faptei prejudiciabile 
săvârșite şi semnele componenţei infracţiunii, prevăzute de norma penală. Alin. (2) al aceluiași 
articol stabilește că calificarea oficială a infracţiunii se efectuează la toate etapele procedurii 
penale de către persoanele care efectuează urmărirea penală şi de către judecători.
Calificarea oficială a infracţiunii se efectuează la toate etapele procedurii penale de către 
persoanele care efectuează urmărirea penală şi de către judecători. Instanţa de judecată relevă că 
în cauza „Kokkinakis vs Grecia din 25 mai 1993” CtEDO a statuat că o infracţiune trebuie să fie 
definită clar prin lege. Această condiţie va fi îndeplinită atunci cînd individul poate să ştie, 
pornind de la prevederea normei pertinente şi la nevoie cu ajutorul interpretării ce-i este dată în 
jurisprudenţă, ce acte şi omisiuni sunt de natură să-i angajeze răspunderea penală.
Prin urmare, fiind cercetate nemijlocit în şedinţă de judecată, probele administrate în cadrul 
urmăririi penale, în ansamblu, se constată că acestea sunt pertinente și concludente, precum și 
coroborează între ele, nefiind stabilite anumite contradicţii esenţiale şi semnificative între 
probele cu martori şi cele materiale, iar în ansamblu confirmă circumstanţele expuse în 
învinuirea adusă inculpatului.
6.7.1. Astfel, cu referire la încadrarea juridică a acţiunilor inculpatului în temeiul art. 152 
alin. (1) din Codul penal, instanţa constată că inculpatul Titomir Andrei  a atentat la obiectul 
juridic special al infracţiunii prevăzute de art. 152 din Codul penal, care în speţă este constituit 
din relaţiile sociale cu privire la sănătatea persoanei şi la obiectul material reprezentat de corpul 
persoanei-victime, ultima fiind reprezentantă de Lazăr Ivan.
Faptul ingerinţei în relaţiile sociale enumerate supra sunt determinate de acţiunile 
inculpatului, confirmate integral prin probele administrate în şedinţă de judecată, dar şi prin 
declaraţiile părţilor vătămate coroborate cu cele relatate de martorii în proces, iar în consecinţă, 
părţii vătămate Lazăr Ivan i-au fost cauzate dureri fizice, exprimate în vătămări corporale medii, 
fapt demonstrat prin raportul de expertiză judiciară medico-legal. 
Din aceleaşi argumente sus-enunţate, instanţa enunţă că latura obiectivă a infracţiunii în 
acţiunile este compusă din următoarea structură: 1) fapta prejudiciabilă ce constă în acţiunea de 
cauzare a vătămărilor corporale medii, atestată la caz prin aplicarea loviturilor în ansamblu şi 
îndeosebi în zona cutiei toracice, care denotă acţiuni directe, însoţite de un pericol real al 
provocării vătămărilor coporale existente; 2) urmările prejudiciabile sub forma vătămărilor 
corporale medii a integrităţii corporale sau a sănătăţii, confirmate prin raportul de expertiză 
judiciară, cercetat nemijlocit în şedinţă de judecată; 3) legătura de cauzalitate dintre fapta 
prejudiciabilă şi urmările prejudiciabile, în privinţa căreia, instanţa nu a depistat suspiciuni 
rezonabile de inexistenţă, or din concluziile raportului de expertiză judiciară suplimentară denotă 
cert că urmările puteau fi cauzate în urma acţiunilor inculpatului, speţa fiindu-i adusă la 
cunoştinţă expertului judiciar din conţinutul ordonanţei de numire a expertizelor judiciare, care 
denotă aceleaşi aspecte formulate în actul de acuzare, iar inculpatului fiindu-i notificată atât 
dispunerea expertizei, cât şi concluziile acesteia, la care a nu a ridicat obiecţii.
La rândul său, infracţiunea prevăzută de art. 152 alin. (1) din Codul penal este una 
materială, care a fost consumată din momentul survenirii vătămării medii a integrităţii corporale 
sau a sănătăţii, dedus de instanţă în contextul invocării de către victimă a durerilor când a fost 
solicitată intervenţia ambulanţei, fiind confirmat atât prin declaraţiile martorului Stavilă Mihail, 
cât şi din raportul de expertiză judiciară.
Respectiv, latura subiectivă a infracţiunii prevăzute de de art. 152 alin. (1) din Codul penal 
se exprimă prin intenţie (directă sau indirectă), iar la caz, instanţa a constatat prezenţa semnelor 
laturii subiective exprimate anume prin intenţie, reieşind din zona corpului unde au fost 
îndreptate şi exercitate actele de violenţă, modalitatea sigură de acţionare din partea inculpatului 
şi intensitatea sau caracterul agresiv al actului de violenţă, care a avut loc într-un termen restrâns 
şi imediat, însoţite de aplicarea eventuală şi a altor lovituri în zone vitale, iar gravitatea leziunilor 
provocate sunt exprimate prin vătămarea medie a integrităţii corporale sau a sănătăţii sau prin 
comportamentul anteagresional al lui Titomir Andrei, care fiind în stare de ebrietate,  urmărind 
scopul manifestării bravurii față de cet. Lazări Ivan, în baza relațiilor ostile apărute în mod 
spontan, încălcând în mod demonstrativ regulile sociale și morale de conviețuire, l-a agresat fizic 
pe cet. Lazări Ion, prin aplicarea ultimului, a loviturilor cu pumnii și picioarele pe diferite părți 
ale corpului.
Or chiar şi în absenţa eventuală a urmărilor existente, modalitatea lovirii sistematice a 
victimei de către inculpat şi îndeosebi în zone vitale, mai ales dacă victima nu a opus rezistenţă, 
denotă cert dorinţa acestuia de a leza integritatea corporală şi/sau sănătatea persoanei, precum şi 
îşi dădea seama cert de verosimilitatea producerii acestor vătămări medii ale integrităţii corporale 
sau a sănătăţii, pe care mai mult şi le dorea, întrunind aşadar caracterul atât intelectiv, cât şi 
volitiv al intenţiei.
Totodată, instanţa conchide că motivul infracţiunii, care nu este obligatoriu la încadrarea 
juridică în acest caz, a fost un conflict spontan iniţiat între participanţii în proces, în urma lipsei 
de înţelegeri, iniţiatorul nemijlocit al violenţei fiind exclusiv inculpatul Titomir Andrei.
Cu referire la persoana subiectului infracţiunii, instanţa statuează că în conformitate cu 
prevderile art. 21 alin. (1) din Codul penal, pentru infracţiunea incriminată, acesta este 
reprezentat de persoana fizică responsbilă care la momentul comiterii infracţiunii a atins vârsta 
de 16 ani.
În acest caz, potrivit extrasului din Registrul de stat al populaţiei şi conform infromaţiei din 
instituţiile medicale de la ultimul loc de domiciliu al inculpatului, instanţa relevă că Titomir 
Andrei  întruneşte criteriul vârstei, nu se află la evidenţa medicului psihiatru şi/sau narcolog şi 
astfel întruneşte semnele subiectului infracţiunii incriminate.
Referitor la argumentul invocat de inculpatul  Titomir Andrei precum că nu a aplicat 
careva lovituri părții vătămate, instanța de judecată le apreciază ca fiind neîntemeiate, fiind 
făcute cu scopul de a se eschiva de la răspundere penală pentru fapta comisă.
În concluzie, instanța de judecată consideră necesar ca Titomir Andrei  să fie recunoscut 
vinovat şi să fie condamnat pentru comiterea infracțiunii prevăzute de art. 152 alin. (1) din 
Codul penal conform semnelor calificative „vătămarea intenționat medie a sănătății, care nu 
este periculoasă pentru viață și nu a provocat urmările prevăzute la art.151, dar care a fost 
urmată de dereglarea îndelungată a sănătății”, reieşind din considerentele enumerate supra, 
precum şi din totalitatea probelor administrate în faza urmăririi penale, cercetate nemijlocit în 
şedinţă de judecată şi constatate ca fiind pertinente, concludente și veridice, care în ansamblu 
coroborează între ele, se completează între ele, nu trezesc nici o îndoială și dovedesc cert că 
anume inculpatul a comis fapta imputată, cu vinovăţie, sub formă de intenţie, iar prin urmare, se 
stabilește atât temeiul real, cât şi temeiul juridic pentru atragerea lui Titomir Andrei  la 
răspundere penală.
6.7.2. Cu referire la temeiul juridic privind atragerea lui Titomir Andrei  la răspundere penală, 
conform încadrării juridice în baza art. 287 din Codul penal (pe ambele epizoade), instanța de 
judecată constată că inculpatul a atentat la obiectul juridic special al infracţiunii prevăzute de art. 
287 din Codul penal, care în speţă este unul complex format din obiectul juridic principal, 
constituit din relaţiile sociale cu privire la ordinea publică apărate împotriva infracţiunii de 
huliganism şi obiectul juridic secundar, constituit din relaţiile sociale cu privire la integritatea 
corporală, sănătatea sau libertatea psihică (morală) a persoanei.
Faptul atentării la relaţiile sociale identificate supra se confirmă prin declaraţiile părţilor 
vătămate şi ale martorilor, coroborate cu informaţia obţinută în urma acţiunilor de urmărire 
penală, care indică direct la acţiunile îndreptate spre perturbarea liniştii publice, săvârşită de 
către inculpat, circumstanţe recunoscute parţial de acesta în şedinţă de judecată şi la urmărirea 
penală pe epizodul cu Valentin Sula.
Concomitent, reieşind din rapoartele de expertiză judiciară medico-legală, victimelor le-au 
fost cauzate vătămări corporale, în circumstanţele indicate şi în rezultatul acţiunii traumatice a 
unui obiect contondent dur. 
Concomitent, din mijloacele de probă sus-enunţate, instanţa relevă caracterul public al 
altercaţiei iniţiate de inculpate, or în momentul săvârşirii infracţiunilor, acestea se aflau într-un 
spaţiu public, în prezenţa eventuală a mai multor persoane terţe şi îşi dădea evident seama de 
aceste circumstanţe, prin ce au manifestat o lipsă de respect faţă de societate şi de normele etice, 
iar în consecinţă, prin acţiunile sale, inculpatele au perturbat în mod grav echilibrul şi starea de 
respect a drepturilor fundamentale ale persoanelor, determinate prin asigurarea protecţiei 
integrităţii corporale şi psihice a victimelor, ca elemente componente ale definiţiei de „ordine 
publică”, iar în calitate de obiect material al infracţiunii de huliganism se determină corpul 
persoanelor, care la caz, reieşind din probele cercetate în instanţa de judecată este reflectat în 
corpul părţilor vătămate Valentin Sula și Spic Anatolie, căruia le-au fost provocate dureri fizice 
în rezultatul infracţiunii.
Din aceleaşi argumente sus-enunţate, instanţa constată şi prezenţa laturii obiective a 
infracţiunii în acţiunile inculpatului la caz, determinată de fapta prejudiciabilă exprimată în 
acţiunile acestuia care a încălcat ordinea publică şi au fost însoţite de aplicarea violenţei asupra 
părţii vătămate, iar astfel prin conţinutul lor se deosebesc printr-o obrăznicie deosebită şi în acest 
mod, latura obiectivă a fost săvârşită prin 2 modalităţi alternative, nominalizate supra.
Cu referire la prima modalitate de săvârşire a infracţiunii prin încălcarea a ordinii publice, 
însoţită de aplicarea violenţei, instanţa în acest context, reţine că huliganismul constituie o 
infracţiune care atentează la ordinea publică și liniştea cetăţenilor. În doctrină este specificat că, 
prin ”ordine publică” se înţelege un sistem stabil de relaţii sociale care asigură ambianţa liniştită 
de convieţuire în societate, de inviolabilitate a persoanei şi a integrităţii patrimoniului, precum şi 
activitatea normală a organelor şi instituţiilor de stat publice. 
Respectiv, prin „încălcare a ordinii publice” s-ar înţelege săvârșirea unor acţiuni 
intenţionate ce atentează la regulile sociale şi morale de conviețuire, care sunt încălcate într-un 
mod demonstrativ de către violatorul ordinii publice, prin necuviinţă, neobrăzare, comportarea 
persoanei, încălcare îndelungată şi insistentă a ordinii publice, iar astfel, trăsătura esențială a 
infracțiunii de huliganism este încălcarea ordinii publice, exprimată printr-o vădită lipsă de 
respect față de societate. 
În conformitate cu art. 131 din Codul penal, prin faptă săvîrşită în public se înţelege fapta 
comisă: a) într-un loc care, prin natura sau destinaţia lui, este întotdeauna accesibil publicului, 
chiar dacă în momentul săvîrşirii faptei în acel loc nu era prezentă nici o persoană, dar făptuitorul 
îşi dădea seama că fapta ar putea ajunge la cunoştinţa publicului; b) în orice alt loc accesibil 
publicului dacă în momentul săvîrşirii faptei erau de faţă două sau mai multe persoane; c) într-un 
loc inaccesibil publicului, cu intenţia însă ca fapta să fie auzită sau văzută, dacă aceasta s-a 
produs faţă de două sau mai multe persoane; e) prin orice mijloace recurgînd la care făptuitorul 
îşi dădea seama că fapta ar putea ajunge la cunoştinţa publicului. 
În acest sens, instanța de judecată reiterează că, conflictele iscate între inculpat şi alte 
persoane cu părţile vătămate s-a produs într-un spaţiu public, fiind inclusiv uşor observat și de 
terțe persoane, iar din declarațiile ultimilor, se atestă cu certitudine că a comis infracţiunea  în 
cazul părţilor vătămate Valentin Sula și Anatolie Spic,  or anume inculpatul fiind persoana 
agresivă şi iniţiatorul conflictelor. 
De asemenea, instanța de judecată consideră conflictele apărute de fiecare dată ca fiind fără 
motive şi provocate doar de acţiunile inculpatului, care manifestând semne caracteristica unei 
persoane aflată în stare de ebrietate (reieşind inclusiv din poziţia inculpatului), au opinat spre 
desconsiderarea deplină a faptului păstrării ordinii publice spre propria satisfacţie emoţională şi 
nu au ascultat de obiecţiile aduse sau să-şi onoreze obligaţiile morale şi legale, care sânt necesare 
să le respecte în societate, iar din aceste considerente şi din probele apreciate supra, instanţa 
exclude orice formă de legitimă apărare, care nu s-a confirmat în nici un mod şi prin nici o probă 
în cadrul procesului penal, prin ce respinge alegaţiile inculpatului  în acest context.
În acelaşi timp, inclusiv în contextul pct. 3 din Hot. Plenului CSJ nr. 4 cu privire la practica 
judiciară în cauzele penale despre huliganism din 19 iunie 2006, prin „violenţă” se înţelege 
violenţa soldată cu vătămarea uşoară a integrităţii corporale sau a sănătăţii, fie cu vătămare 
neînsemnată, care nu presupun nici dereglarea de scurtă durată a sănătăţii, nici pierderea 
neînsemnată şi stabilă a capacităţii de muncă, iar din conţinutul rapoartelor de expertiză judiciară 
medico-legală, părţilor vătămate le-au fost cauzate dureri fizice exprimate prin vătămări 
corporale uşoare, care reprezintă una din direcţiile noţiunii de „violenţă”.
Subsecvent, instanța de judecată se va ghida şi de Decizia Colegiului Penal al Curții 
Supreme de Justiție nr.4-1ril-1/2020 din 17 decembrie 2020, adoptată în urma examinării 
recursului în interesul legii, despre unificarea practicii judiciare, privind calificarea acțiunilor de 
încălcare grosolană a ordinii publice (art.287 CP), însoțite de violență soldată cu vătămarea 
medie (art.152 CP), gravă a integrității corporale sau a sănătății (art.151 CP) ori cu omorul 
intenționat al persoanei (art.145 CP), declarat de către Procurorul General al Rep. Moldova.
Astfel, instanța de judecată menționează că potrivit Deciziei menționate, doar în cazul în 
care omorul intenționat, vătămarea intenționată gravă ori medie a integrității corporale sau a 
sănătăţii rezultă din violența aplicată, în cadrul încălcării ordinii publice (art.287 din Codul 
penal), calificarea se va efectua, în virtutea art.145, 151 sau 152 Cod penal şi respectiv art.354 
Cod contravențional (Huliganismul nu prea grav) şi nu este admisibilă aplicarea răspunderii, în 
baza art.145, 151,152 şi art.287 din Codul penal, deoarece principiul non bis in idem interzice 
tragerea, de două ori, la răspundere penală și sancționarea pentru aceiași faptă, iar a contrario, 
instanţa statuează astfel la cazul cu Anatolie Spic şi Valentin Sula, că violența enunțată nu mai 
reprezintă „aceiași faptă”, deoarece doar acțiunile care încalcă ordinea publică, fiind însoțite de 
o violență mai gravă decât cea absorbită de infracțiunea de huliganism – adică vătămarea ușoară 
a integrității corporale sau a sănătăţii și vătămarea neînsemnată, nu mai pot constitui o parte a 
infracţiunii stabilite la art.287 din Codul penal, având în vedere că infracţiunea de huliganism 
(art.287 Cod penal) nu poate absorbi infracțiunile stipulate la art.145, 151 și 152 Cod penal, pe 
motiv că infracţiunea absorbantă trebuie să prevadă şi o pedeapsă mai aspră, decât infracţiunea 
absorbită (art. 117 lit. c) din Codul penal).
Deci, în cazul în care, în cadrul infracțiunii de huliganism, prevăzute la art.287 Cod penal, 
este aplicată violența soldată cu omorul intenţionat, vătămarea intenționată gravă ori medie a 
integrității corporale sau a sănătății, acțiunile făptuitorului vor fi calificate, în temeiul art.145, 
151 sau 152 Cod penal şi art.354 Cod contravențional (Huliganismul nu prea grav), pe când în 
speţă, la acest aspect, inculpatul  Titomir Andrei Alexei a fost învinuit pentru cauzarea unor 
vătămări corporale ușoare, care întruneşte anume semnele infracţiunii la caz.
Prin urmare, de fapt, instanța de judecată reieșind din probatoriul administrat a stabilit 
existența laturii obiective și subiective a infracțiunii de huliganism, depistând elementele care ar 
plasa acțiunile inculpatului  sub aspect penal, or, încălcarea ordinii publice realizată în acest caz 
s-a realizat nu doar prin acostarea jignitoare doar a victimelor într-un loc public, dar şi prin 
acţiunile însoţite de aplicarea violenţei faţă de acestea, fiind astfel admisă încălcarea ordinii 
publice.
În ce priveşte comiterea infracţiunii prin acţiuni, care prin conţinutul lor se deosebesc 
printr-o obrăznicie deosebită, instanţa relevă că inculpatul la fel a violat în mod demonstrativ 
normele etice general acceptate de societate şi lege, prin care a instaurat frică faţă de persoanele 
prezente, au creat riscul perturbării activităţilor social utile şi recretive pe teritoriul public unde 
au fost iniţiate conflictele şi pe cale de consecinţă a produs indignarea unei colectivităţi de 
persoane prezente, tulburând pentru mult timp buna desfăşurare a relaţiilor interumane, or acesta 
a acţionat fără remuşcări, îndeosebi de către Titomir Andrei Alexei prin lovirea consecutivă a 
victimelor într-un loc public, demonstrând obrăznicie deosebită în acest sens, iar în cazul 
victimei Anatolie Spic  utilizarea unei arme. 
Concomitent, corect a fost reţinut faptul comiterii faptei  prejudiciabile în cazul părţi 
vătămate Anatolie Spic, inclusiv prin aplicarea sau cu încercarea aplicării armei pentru 
vătămarea integrităţii corporale sau sănătăţii, care în speţă într-un care au constituit un pistol de 
model ” SMERSH MODEL H 50 nr.20967”, fapt confirmat prin probele apreciate anterior, iar 
momentul aplicarea violenţei a avut loc la fel cu un pistolul, ce se confirmă atât prin declaraţiile 
consecvente ale părţilor vătămate ai infracţiunii, care în principiu a confirmat fapta comisă de 
inculpat, iar din raportul de expertiză medico-legală, sunt relevate în mod cert urmările acţiunilor 
de aplicare a violenţei, cu aplicarea unui  obiect contondent dur, unde nu se exclude cu patul unei 
arme şi prin urmare susţin poziţia înaintată de partea acuzării, fiind reţinută corect forma 
agravantă finală prevăzută la alin. (3) a art. 287 din Codul penal, din considerentele analizate 
anterior.
Instanţa relevă, că acţiunile infracţionale ale inculpatului s-au consumat în momentul 
încălcării ordinii publice, însoţite de aplicarea violenţei nepericuloase pentru viaţa şi sănătatea 
victimelor Anatolie Spic şi Valentin Sula, or infracţiunea prevăzută de art. 287 din Codul penal 
este una formală.
Sub aspectul laturii subiective, având în vedere împrejurările săvârșirii faptei, instanța 
apreciază că inculpatul Titomir Andrei Alexei a acționat cu intenție directă unică din motive 
exclusiv huliganice, în sensul comiterii infracţiunii conform incriminării prevăzute la alin. (1) a 
art. 287 (pe epizodul cu partea vătămată Sula Valentin) şi alin. (3) din acelaşi articol al Codului 
penal (pe epizodul cu partea vătămată Spic Anatolie).  Or, latura subiectivă a infracțiunii 
prevăzute de art. 287 din Codul penal, se caracterizează prin intenție directă, persoana 
conștientizând că încalcă ordinea publică, exprimând astfel o vădită lipsă de respect față 
societate, înţelegând și dorind acest fapt.
Intenția inculpatului,  fost una directă, el conștientizând faptul că încalcă ordinea publică, 
ce incontestabil s-a dovedit prin probele din dosarul penal, iar desconsiderarea deplină a ordinii 
publice a demonstrat-o dorința de a profita de un pretext neînsemnat pentru agresarea victimelor, 
precum faptul înaintării unor obiecţii contrare ideilor şi opiniilor inculpatului, aflat  în stare de 
ebrietate, ce reiese din declaraţiile unor martori şi/sau părţi vătămate.
Cu referire la prezenţa motivelor huliganice, instanţa a constatat cu certitudine o atitudine a 
făptuitorului r exprimată prin reacţie neadecvată şi nefondată cu pretexte evazive şi formale faţă 
de victime, însoţite de teribilism, necuviinţă şi lipsă de respect faţă de societate, ori inculpatul  a 
participat şi iniţiat situaţiile de ceartă, ce se confirmă prin mijloacele de probă din cauza penală şi 
a declaraţiilor tuturor participanţilor, iar în acest mod prin prisma năzuinţei de a intra în conflict 
cu persoanele terţe şi prin întreg comportamentul lor antisocial, care denotă semne specifice 
noţiunii de „motive huliganice”, instanţa conchide că inculpatului  i-au adus satisfacţie faptele 
comise de el, etalându-şi astfel „superioritatea” faţă de alte persoane, dorinţa de confruntare cu 
cei din jur şi o sfidare totală a normelor etice şi legale.
Subiectul infracţiunii prevăzute de art. 287 alin. (1) sau (3) din Codul penal, este persoana 
fizică responsabilă, care la momentul săvârșirii infracţiunii a împlinit vârsta de 14 ani şi instanţa 
iterează faptul că Titomir Andrei Alexei  întruneşte şi în acest caz semnele subiectului 
infracţiunii incriminate.
Aşadar, instanța de judecată consideră necesar ca Titomir Andrei Alexei să fie 
condamnat pentru comiterea infracțiuniilor  prevăzute de art. 287 alin. (1) din Codul penal, pe 
epizodul cu partea vătămată Sula Valentin conform semnelor calificative „huliganismul agravat, 
adică acțiunile intenționate care încalcă ordinea publică, însoțite de aplicarea violenței asupra 
persoanei”, cît și în baza art. 287 alin. (3) din Codul penal, pe apizodul cu partea vătămată 
Spic Anatolie, conform semnelor calificative ” Huliganismul agravat, adică acțiunile 
intenționate care încalcă ordinea publică, însoțite de aplicarea violenței asupra persoanelor, 
care prin conținutul lor, se deosebesc printr-o obrăznicie deosebită, acțiuni săvârșite cu 
aplicarea armei”,  reieşind din considerentele enumerate supra, precum şi din totalitatea 
probelor examinate şi constatate ca fiind pertinente, concludente și veridice, care în ansamblu 
coroborează între ele, se completează între ele, nu trezesc nici o îndoială și dovedesc cert că 
inculpatul Titomir Andrei Alexei, a comis actele de huliganism în privința părților vătămate 
Anatolie Spic şi Valentin Sula.
Cu privire la individualizarea pedepsei.
7.1.  De către acuzatorul de stat Vladimir Erhan, în dezbaterile judiciare a fost solicitată 
recunoașterea inculpatului Titomir Andrei Alexei vinovat de săvârșirea infracțiunii prevăzute de 
art.152 alin.(1) Cod penal, art.287 alin.(1) Cod penal  și art.287 alin.(3) Cod penal, cu stabilirea 
unei pedepse în baza art. 152 alin.(2) Cod penal sub formă de închisoare pe un termen de 1 an 
închisoare, cu stabilirea unei pedepse în baza art. 287 alin. (1) Cod penal, sub formă de 
închisoare pe un termen de 1 an închisoare și cu stabilirea unei pedepse în baza art. 287 alin. (3) 
Cod penal, sub formă de închisoare pe un termen de 5 ani închisoare, iar în baza art.84 alin.(1) 
Cod penal,  prin cumul parțial ai stabili o pedeapsă definitivă de 6 ani închisoare,  cu ispășirea 
pedepsei în penitenciar de tip semiîchis. 
Părțile vătămate Ivan Lazăr, Valentin Sula, Anatolie Spic și avocații care acționează în 
interesele părților vătămate Vladimir Gromovenco și Serghei Mocanu, fiind citați legal în ședința 
de judecată la etapa dezbaterilor judiciare nu s-au prezentat, iar instanța audiind poziția 
participanților la proces și  pentru a nu tergiversa examinarea cauzei, a dispus examinarea cauzei 
în lipsa acestora. 
Apărătorul Ion Șova, care acţionează în interesele inculpatului Titomir Andrei Alexei nu s-
au expus asupra pedepsei, menținînd poziția de a emite o sentință de achitare.
Inculpatul Titomir Andrei Alexei cunoscînd despre faptul că examinarea cauzei se află la 
etapa dezbaterilor judiciare neîntemeiat nu s-a prezentat, iar instanța de judecată a întreprins 
măsurile de aducere silită și căutare a inculpatului, a dispus continuarea examinării cauzei în 
lipsa inculpatului, avînd în vedere faptul că inculpatul intenționat se eschivează de a se prezenta 
în șidința de judecată, mai mulrt inculpatul a fost audiat și s-a expus asupra învinuirilor înaintate.
7.2.  Potrivit art.24 alin.(2) CPP, instanța judecătorească nu este organ de urmărire penală, nu 
se manifestă în favoarea acuzării sau a apărării şi nu exprimă alte interese decât interesele legii. 
În cazul săvârşirii unei infracţiuni, instanţa de judecată este singură în măsură să înfăptuiască 
nemijlocit opera de individualizare a pedepsei pentru infractorul care a comis acea infracţiune, 
având deplina libertate de acţiune în vederea realizării acestei operaţiuni, ţinând seama de 
regulile şi principiile prevăzute de Codul penal, la stabilirea felului, duratei ori a cuantumului 
pedepsei în cadrul operaţiunii de individualizare a acesteia. 
La individualizarea judiciară a pedepsei ce se va aplica instanţa va avea în vedere 
dispoziţiile art. art. 7, 75 Cod penal, respectiv: modalitatea şi împrejurările în care au fost comise 
infracţiunile, gradul de pericol social mediu al faptei săvârşite, de împrejurările în care au fost 
comisă faptele, dar şi circumstanţele cauzei care atenuează ori agravează răspunderea penală.
În conformitate cu art.61 alin.(1) şi (2) din Codul penal, pedeapsa penală este o măsură de 
constrângere statală şi un mijloc de corectare şi reeducare a condamnatului ce se aplică de 
instanţele de judecată, în numele legii, persoanelor care au săvârşit infracţiuni, cauzând anumite 
lipsuri şi restricţii drepturilor lor. Pedeapsa are drept scop restabilirea echităţii sociale, corectarea 
condamnatului, precum şi prevenirea săvârşirii de noi infracţiuni atât din partea condamnaţilor, 
cât şi a altor persoane. 
Concomitent, executarea pedepsei nu trebuie să cauzeze suferinţe fizice şi nici să 
înjosească demnitatea persoanei condamnate. Pedeapsa aplicată persoanei recunoscute vinovate 
trebuie să fie echitabilă, legală şi corect individualizată, capabilă să restabilească echitatea 
socială şi să realizeze scopurile legii şi pedepsei penale, în strictă conformitate cu dispoziţiile 
părţii generale a Codului penal şi stabilirea pedepsei în limitele fixate în partea specială. 
Instanţa remarcă că pedeapsa este echitabilă când ea impune infractorului lipsuri şi 
restricţii ale drepturilor lui, proporţionale cu gravitatea infracţiunii săvârşite şi este suficientă 
pentru restabilirea echităţii sociale, adică a drepturilor şi intereselor victimei, statului şi întregii 
societăţi, perturbate prin infracţiune. 
De altfel, pedeapsa este echitabilă şi atunci când este capabilă de a contribui la realizarea 
altor scopuri ale pedepsei penale, cum ar fi corectarea condamnatului şi prevenirea comiterii de 
noi infracţiuni atât de către condamnat, cât şi de alte persoane. Or, practica judiciară 
demonstrează că o pedeapsă prea blândă generează dispreţ faţă de ea şi nu este suficientă nici 
pentru corectarea infractorului şi nici pentru prevenirea săvârşirii de noi infracţiuni. 
În concordanţă, instanţa consideră că o pedeapsă prea aspră generează apariţia unor 
sentimente de nedreptate, jignire, înrăire şi de neîncredere în lege, fapt ce poate duce la 
consecinţe contrare scopului urmărit. 
În aceste sens, instanța de judecată menționează că scopul pedepsei penale nu este ca 
aceasta să fie retributivă, intimidatoare sau vindicativă, în sens că pedeapsa nu trebuie privită ca 
„preţul” pe care trebuie să-l plătească persoana pentru fapta prejudiciabilă, ci trebuie să reflecte 
un echilibru între gravitatea faptei prejudiciabile şi urmările ei, prin excluderea caracterului 
vindicativ al pedepsei, urmărindu-se ca statul să nu urmărească răzbunarea, ce ar genera altă 
răzbunare, prin încălcarea dreptului, ci realizarea dreptăţii, inclusiv prin prisma principiilor 
proporţionalităţii şi cel al echităţii lor.
Instanţa concluzionează că sentinţa de condamnare în prezenta cauză penală va avea un 
efect preventiv serios atât pentru inculpat, cât şi pentru alte persoane predispuse la comiterea 
unor astfel de infracţiuni şi va constitui o garanţie şi o asigurare că drepturile şi libertăţile 
consfinţite în Constituţia Republicii Moldova şi alte legi ale statului sunt apărate, iar violarea lor 
este contracarată şi pedepsită. 
În cadrul individualizării pedepsei, instanţa de judecată ține cont și de regula nr.6 din 
Recomandarea NR. R (92) 16 a Comitetului de miniştri către statele membre referitoare la 
regulile europene asupra sancţiunilor aplicate în comunitate (adoptată de Comitetul de Miniştri 
în 19 octombrie 1992, cu ocazia celei de a 482-a reuniune a Delegaţiilor de Miniştri), potrivit 
căreia „natura şi durata sancţiunilor şi măsurilor aplicate în comunitate trebuie de asemenea să 
fie proporţională cu gravitatea infracţiunii pentru care un delincvent a fost condamnat sau o 
persoană este inculpată, cât și cu situația personală a acesteia”.
Din examinarea textului de lege invocat, rezultă că aceste criterii sunt obligatorii şi trebuie 
avute în vedere în procesul de stabilire şi aplicare a pedepsei.
7.3.  Privind  gravitatea infracţiunilor prevăzute de art. 152 alin.(1) Cod penal și art.287 
alin.(1) Cod penal, săvârşite de către inculpat, instanţa, conform art.16 din Codul penal, atestă că 
infracţiunea, în funcţie de caracterul şi gradul prejudiciabil, se atribuie la categoria infracţiunilor 
mai puțin  grave, comise cu intenție. Iar infracţiunea prevăzută de art.287 alin.(3) Cod penal, 
săvârşită de către inculpat, instanţa, conform art.16 din Codul penal, atestă că infracţiunea, în 
funcţie de caracterul şi gradul prejudiciabil, se atribuie la categoria infracţiunilor  grave, comisă 
cu intenție.
 Totodată, instanța de judecată reține că Titomir Andrei Alexei a comis infracțiunea în lipsa 
unor circumstanțe atenuante prevăzute la art. 76  din Codul penal, dar prezența circumstanțelor 
agravante prevăzute de  art. 77 din Codul penal- săvîrşirea infracţiunii de către o persoană în 
stare de ebrietate.
Concomitent, temeiuri pentru liberarea inculpatului Titomir Andrei Alexei de răspundere 
penală conform prevederilor art. 53 din Codul penal nu au fost stabilite.
În continuare, instanţa de judecată conchide că art. 152 alin.(1) Cod penal stabileşte la data 
comiterii infracțiunii şi în prezent o pedeapsă cu muncă neremunerată în folosul comunităţii de 
la 200 la 240 de ore sau cu închisoare de pînă la 5 ani,  art.287 alin.(1) Cod penal, stabileşte la 
data comiterii infracțiunii şi în prezent o pedeapsă cu amendă în mărime de la 550 la 1050 
unităţi convenţionale sau cu muncă neremunerată în folosul comunităţii de la 180 la 240 de ore, 
sau cu închisoare de pînă la 3 ani, iar art.287 alin.(3) Cod penal, stabileşte la data comiterii 
infracțiunii şi în prezent o pedeapsă cu închisoare de la 3 la 7 ani.
Reieşind din opiniile participanţilor la proces, a materialelor dosarului penal şi din cele 
nominalizate supra, precum şi din sancţiunea prevăzută de norma penală, instanţa consideră că o 
pedeapsă care ar justifica cu adevărat scopul legii penale în acest caz, care ar contribui la 
corectarea condamnatului, dar şi prevenirea comiterii de noi infracţiuni de către condamnaţi, este 
doar aplicarea unei pedepse sub formă închisoare, care este una echitabilă în raport cu persoana 
acestora şi cu infracţiunea săvârşită în privinţa părţilor vătămate, iar în acelaşi timp nu va genera 
sentimente de nedreptate, dar va constitui o garanţie şi o asigurare că drepturile şi libertăţile 
consfinţite în Constituţia Republicii Moldova şi alte legi ale statului sunt apărate, iar violarea lor 
este contracarată şi pedepsită.
Totodată, instanţa reţine faptul că utilizarea unei pedepse privative de libertate, nu va crea 
inculpatului repercusiuni psiho-emoționale, ultimul neavând probleme de sănătate, care ar 
împiedica executarea pedepsei cu închisoare, dar şi va fi asigurată o probabilitate mai înaltă de 
adoptare a unui comportament mai puţin riscant şi nedelincvenţial în viitor atât pentru el, cât şi 
pentru terţe persoane, având în vedere că s-a incriminat comiterea unor infracțiuni mai puțin 
grave și grave. 
Astfel, reieşind din cele menţionate supra, instanţa va aplica în privinţa inculpatului 
Titomir Andrei Alexei   pentru săvârşirea infracţiunii prevăzute de art. 152 alin.(1) Cod penal, o 
pedeapsă cu închisoare pe un termen de 1 an,  pentru săvârşirea infracţiunii prevăzute de art.287 
alin.(1) Cod penal, o pedeapsă cu închisoare pe un termen de 1 an,  iar pentru săvârşirea 
infracţiunii prevăzute de art.287 alin.(3) Cod penal, o pedeapsă cu închisoare pe un termen de 4 
ani.
Totodată, în baza art. 84 alin. (1) din Codul penal, pentru concurs de infracțiuni, prin 
cumul parțial al pedepselor, instanţa îi va stabili lui Titomir Andrei Alexei o pedeapsă definitivă 
cu închisoare pe un termen de 4 ani și 6 luni.
În acelaşi timp, în ce privește aprecierea tipului penitenciarului pentru executarea 
pedepsei, instanța de judecată în cazul condamnării inculpatului, în conformitate cu prevederile 
art. 72 alin. (3) din Codul penal, dispune pentru Titomir Andrei Alexei, executarea pedepsei în 
penitenciar de tip semiînchis. 
Concomitent, reieşind din faptul condamnării inculpatului la o pedeapsă cu închisoare, 
termenul de executare a acesteia, pentru inculpatul Titomir Andrei Alexei se va calcula din 
momentul reținerii sale.
Cu privire la măsura preventivă.
8.În corespundere cu prevederile art. 385 alin. (1) pct. 15) şi art. 395 alin. (1) pct. 5) din 
Codul de procedură penală, instanţa urmează să se expună în privinţa măsurii preventivă ce se va 
aplica inculpatului până când sentinţa va deveni definitivă.
În contextul dezbaterilor judiciare procurorul Vladimir Erhan  a solicitat aplicarea în 
privința inculpatului a măsurii preventive arestarea preventiva,
Totuşi, în drept, instanţa menţionează că în temeiul art.329 alin.(1) din Codul de procedură 
penală, la judecarea cauzei, instanţa, din oficiu sau la cererea părţilor şi ascultând opiniile 
acestora, este în drept să dispună aplicarea, înlocuirea sau revocarea măsurii preventive aplicate 
inculpatului, iar o nouă cerere de aplicare, înlocuire sau revocare a măsurii preventive poate fi 
depusă dacă au apărut temeiuri pentru aceasta, dar nu mai devreme decât peste o lună după ce 
încheierea precedentă privind această chestiune a intrat în vigoare sau dacă nu au intervenit noi 
împrejurări care condiţionează noua cerere.
Instanţa constată că potrivit art. 175 alin. (1) şi (2) din Codul de procedură penală, 
constituie măsuri preventive măsurile cu caracter de constrângere orientate în scopul asigurării 
de către instanţă a executării sentinţei.
În acest mod, instanţa consideră la moment imposibilă aplicarea atât faţă de Titomir 
Andrei Alexei a unei măsuri preventive mai blânde decât arestul preventiv, pentru a exclude 
posibilitatea de a fi prejudiciat cursul normal al executării sentinţei de condamnare cu închisoare, 
constatând prezenţa circumstanţelor excepţionale, care determină necesitatea aplicării măsurii 
preventive respective.
Instanţa de judecată reţine că, în cazul dat, aplicând măsura preventivă sub formă de arest 
prin sentinţă, până la rămânerea definitivă a acesteia, nu mai este încălcat dreptul acuzatului la 
libertate şi siguranţă, prevăzut de art. 5 CEDO, or privarea de libertate a ultimului este deja 
justificată, întemeiată şi necesară într-o societate democratică, urmărind un scop legal, atât de a 
împiedica să se ascundă de organele de drept , cât şi să se asigure executarea sentinţei, fiind 
astfel respectat principiul proporţionalităţii între dreptul persoanei la libertate, garantat de lege şi 
necesitatea aplicării faţă de el a arestului preventiv.
Or, potrivit articolului 5 § 1 lit. a) din Convenția Europeană a Drepturilor Omului, se 
conchide că nimeni nu poate fi lipsit de libertatea sa, cu excepția dacă este deținut legal pe baza 
condamnării pronunțate de către un tribunal competent. 
Relevant, în acest sens este Hotărârea lui Savca împotriva Republica Moldova, unde Curtea 
Europeană a respins pretențiile reclamantului invocate în temeiul articolului 5 § 1 din Convenție 
privind deținerea sa ilegală după pronunțarea sentinței de condamnare de instanța de fond, 
reamintind că detenția preventivă se încheie în momentul în care persoana deținută este eliberată 
și/sau îi este stabilită pedeapsa, fie și de către o instanţă de fond (a se vedea Wemhoff v. 
Germania, § 9; Labita v. Italia [MC], hotărârea din 6 aprilie 2000, § 147; Kalashnikov v. 
Federaţia Rusă, hotărârea din 15 iulie 2002, § 110; Solmaz v. Turcia, hotărârea din 16 ianuarie 
2007, §§ 23-24).
În aceste circumstanţe, instanţa consideră că suntem în prezenţa cazului în care este o 
necesitate absolută de a aplica măsura de constrângere sub formă de arest preventiv faţă de 
Titomir Andrei Alexei,  deoarece doar această măsură preventivă este reală şi efectivă în cazul 
dat şi va asigura comportamentul respectiv al acestuia pentru executarea sentinţei emise în mod 
efectiv.
Cu privire la cheltuieli judiciare:
9.1.  Potrivit materialelor cauzei penale, a rechizitoriului şi în contextul dezbaterilor judiciare, 
procurorul Vladimir Erhan a opinat că au fost înregistrate cheltuieli judiciare pentru efectuarea 
expertizei judiciare în sumă de 1728 lei şi solicită încasarea acestora de la inculpatul Titomir 
Andrei.
9.2.  Instanţa reţine că potrivit raportului de expertiză judiciară nr. 202321D0201 din 14 iulie 
2023 se atestă cheltuieli în sumă totală de 320 lei, conform tabelului de calcul a serviciilor 
efectuate (vol.I, f.d.21-22), potrivit raportul de constatare  nr. 202321P0264 din 01.08.2023  se 
atestă cheltuieli în sumă totală de 320 lei, conform tabelului de calcul a serviciilor efectuate 
(vol.II, f.d.21), potrivit raportul de expertiză judiciară nr. 202321D0241 din 15.08.2023  se atestă 
cheltuieli în sumă totală de 320 lei, conform tabelului de calcul a serviciilor efectuate (vol.II, 
f.d.23-24), potrivit raportului de expertiză judiciară nr. 202321P0281 din 09 august 2023 se 
atestă cheltuieli în sumă totală de 448 lei, conform tabelului de calcul a serviciilor efectuate 
(vol.III, f.d.21-22), iar potrivit raportului de expertiză judiciară nr. 202321P0291 din 13 
septembrie  2023 se atestă cheltuieli în sumă totală de 320 lei, conform tabelului de calcul a 
serviciilor efectuate (vol.III, f.d.62-63).
9.3.  În conformitate cu art. 229 alin. (1) şi (2) din Codul de procedură penală, instanţa de 
judecată poate obliga condamnatul să recupereze cheltuielile judiciare, cu excepţia sumelor 
plătite interpreţilor, traducătorilor, precum şi apărătorilor în cazul asigurării inculpatului cu 
avocat care acordă asistenţă juridică garantată de stat, atunci cînd aceasta o cer interesele justiţiei 
şi condamnatul nu dispune de mijloacele necesare. Achitarea cheltuielilor judiciare poate fi 
suportată şi de condamnatul care a fost eliberat de pedeapsă sau căruia i-a fost aplicată pedeapsă, 
precum şi de persoana în privinţa căreia urmărirea penală a fost încetată pe temeiuri de 
nereabilitare.
Potrivit prevederilor art. 227 alin. (1) şi (2) din Codul de procedură penală, cheltuieli 
judiciare sânt cheltuielile suportate potrivit legii pentru asigurarea bunei desfăşurări a procesului 
penal, care cuprind sumele cheltuite în legătură cu efectuarea acţiunilor procesuale în cauza 
penală.
Potrivit alin.(3) a aceleiași norme, cheltuielile judiciare se plătesc din sumele alocate de 
stat dacă legea nu prevede altă modalitate. Alineatul (3) a normei indicate este o normă generală 
şi nu obligă statul să suporte cheltuielile ci să le achite la momentul necesar pentru a facilita 
operativitatea acţiunilor organului de urmărire penală şi pentru a nu condiţiona termenul 
rezonabil prin încasarea cheltuielilor judiciare de la părţile în proces.  
Conform prevederilor art. 143 din Codul de procedură penală, expertiza se dispune şi se 
efectuează, în mod obligatoriu, pentru constatarea gradului de gravitate şi a caracterului 
vătămărilor integrităţii corporale sau cauzeu morţii.
Astfel, ținând cont de faptul că alin. (2) al art. 143 din Codul de procedură penală, a fost 
abrogat prin Legea pentru modificarea si completarea unor acte legislative nr. 316, potrivit căruia 
„Plata expertizelor judiciare efectuate în cazurile prevăzute la alin. (1) se face din contul 
mijloacelor bugetului de stat”, solicitarea procurorului cu privire la încasarea de la inculpatul 
Titomir Andrei în beneficiul statului a cheltuielilor judiciare în mărime 1728 lei este una 
întemeiată şi astfel, instanța de judecată consideră necesar de a o admite.
În circumstanţele specifice cauzei date, instanţa a mai luat în considerare şi jurisprudenţa 
Curţii Europene a Drepturilor Omului, în condiţia neadmiterii încasării unor cheltuieli de 
judecată prea mari din contul inculpatului (cauzele Kreuz împotriva Poloniei (nr. 1), §§ 60-67; 
Podbielski şi PPU Polpure împotriva Poloniei, §§ 65-66; Weissman şi alţii împotriva României, 
§ 42 şi a contrario Reuther împotriva Germaniei (dec.)), or s-a statuat că partea care a câștigat 
procesul nu va putea obține rambursarea unor cheltuieli decât în măsura în care se constată 
realitatea, necesitatea și caracterul lor rezonabil (cauza Costin versus România, hotărârea din 26 
mai 2005; cauza Străin și alții versus România, hotărârea din 21 iulie 2005; cauza Petre versus 
România, hotărârea din 27 iulie 2006, etc.).
Cu privire la latura civilă.
10.1 În dezbateri judiciare, procurorul Vladimir Erhan a opinat pentru admiterea integrală a 
acţiunilor  civile înaintate de părțile vătămate Lazăr Ivan și Valentin Sula.
La caz, instanţa stabileşte că în şedinţă de judecată Lazăr Ivan a depusă o acţiune civilă 
împotriva lui Titomir Andrei prin care a solicitat încasarea din contul ultimului a prejudiciului 
moral  în sumă de 100000 lei, a cheltuielilor de judecată din care 5000 lei cheltuieli de asistență 
juridică și 2000 lei chieltuieli  de transport (f.d.120-124, vol.I). 
Tot în şedinţă de judecată partea vătămată Sula Valentin  a depusă o acţiune civilă 
împotriva lui Titomir Andrei prin care a solicitat încasarea din contul ultimului a prejudiciului 
material în sumă de 100000 lei,  a prejudiciului moral în sumă de 8000 lei și a cheltuielilor de 
judecată de acordarea asistenței juridice în sumă de 25000 lei. 
10.2.   În drept, în conformitate cu art.219 din Codul de procedură penală, (1) Acţiunea civilă 
în procesul penal se intentează prin depunerea unei cereri, adresate procurorului sau instanţei de 
judecată, de către persoanele fizice sau juridice cărora le-au fost cauzate prejudicii materiale sau 
morale nemijlocit prin fapta (acţiunea sau inacţiunea) interzisă de legea penală sau în legătură cu 
săvîrşirea acesteia. (2) Persoanele fizice şi juridice cărora le-a fost cauzat prejudiciu nemijlocit 
prin acţiunile interzise de legea penală pot intenta o acţiune civilă privitor la despăgubire prin: 4) 
repararea prejudiciului moral sau, după caz, a daunei aduse reputaţiei profesionale. (3) 
Prejudiciul material se consideră legat de săvîrşirea acţiunii interzise de legea penală dacă el se 
exprimă în cheltuieli pentru: 1) tratamentul părţii vătămate şi îngrijirea acesteia; 2) 
înmormîntarea părţii vătămate. (4) La evaluarea cuantumului despăgubirilor materiale ale 
prejudiciului moral, instanţa de judecată ia în considerare suferinţele fizice ale victimei, 
gravitatea şi persistenţa suferinţelor psihice, inclusiv legate de incapacitatea de a se apăra pe sine 
ori alte persoane, prejudiciul agrement sau estetic, pierderea speranţei în viaţă, pierderea onoarei 
prin defăimare, suferinţele psihice provocate de decesul rudelor apropiate etc. (7) În caz de deces 
al persoanei fizice care este în drept de a intenta o acţiune civilă în procesul penal, acest drept 
trece la succesorii ei, iar în caz de reorganizare a persoanei juridice – la succesorul ei de drept.
În conformitate cu art. 220 alin. (1), (2) și (3) din Codul de procedură penală, acţiunea 
acivilă în procesul penal se soluţionează în conformitate cu prevederile Codului de procedură 
penală. Normele procedurii civile se aplică dacă ele nu contravin principiilor procesului penal şi 
dacă normele procesului penal nu prevăd asemenea reglementari. Hotărîrea privind acţiunea 
civilă se adoptă în conformitate cu normele dreptului civil şi ale altor domenii de drept.
Potrivit prevederilor art.225 alin.(2) din Codul de procedură penală, la adoptarea sentinţei 
de acuzare sau de aplicare a măsurilor de constrângere cu caracter medical, instanţa soluţionează 
şi acţiunea civilă prin admiterea ei, totală sau parţială, ori prin respingere.
În conformitate cu art. 387 alin. (1) din Codul de procedură penală, odată cu soluţionarea 
cauzei penale, judecătorul este obligat să soluţioneze acţiunea civilă.
Cu privire la prejudiciul material, în conformitate cu art. 1998 alin. (1) din Codul civil, cel 
care acţionează faţă de altul în mod ilicit, cu vinovăţie este obligat să repare prejudiciul 
patrimonial, iar în cazurile prevăzute de lege, şi prejudiciul moral cauzat prin acţiune sau 
omisiune.
Din prevederile alineatului (1) al art. 2025 din Codul civil reţinem că, repararea 
prejudiciului se face în natură, prin restabilirea situației anterioare (transmiterea unui bun de 
același gen și de aceeași calitate, repararea bunului deteriorat etc.), iar dacă aceasta nu este cu 
putință ori dacă persoana vătămată nu este interesată de repararea în natură, prin plata 
echivalentului bănesc (despăgubire), stabilit prin acordul părților sau, în lipsa unui asemenea 
acord, prin hotărîre judecătorească.
Cu referire la prejudicial moral cauzat, conform prevederilor art. 2036 din Codul civil, în 
cazul în care persoanei i s-a cauzat un prejudiciu moral (suferinţe psihice sau fizice) prin fapte ce 
atentează la drepturile ei personale nepatrimoniale, precum şi în alte cazuri prevăzute de 
legislaţie, instanţa de judecată are dreptul să oblige persoana responsabilă la reparaţia 
prejudiciului prin echivalent bănesc, prejudiciul moral fiind reparat indiferent de existenţa şi 
întinderea prejudiciului patrimonial. 
Potrivit prevederilor art. 2037 din Codul civil, mărimea despăgubirii pentru prejudiciu 
moral se determină de către instanţa de judecată în funcţie de caracterul şi gravitatea 
prejudiciului moral cauzat persoanei vătămate, de gradul de vinovăţie a autorului prejudiciului, 
dacă vinovăţia este o condiţie a răspunderii şi de măsura în care această despăgubire poate aduce 
satisfacţie echitabilă persoanei vătămate. Caracterul şi gravitatea prejudiciului moral le apreciază 
instanţa de judecată, luând în considerare circumstanţele în care a fost cauzat prejudiciul, 
restrîngerea posibilităţilor de viaţă familială şi socială, precum şi statutul social al persoanei 
vătămate.
10.3.    Raționând prin prisma acestor texte de lege, instanța desprinde că condițiile exercitării 
acțiunii civile în cadrul procesului penal sunt: 1) infracţiunea să fi produs prejudiciul; 2) între 
infracţiunea săvârşită şi prejudiciul reclamat să existe un raport de cauzalitate; 3) prejudiciul 
trebuie să fie cert; 4) prejudicul să nu fi fost reparat; și 5) să existe manifestarea de voinţă a celui 
vătămat de a fi despăgubit.
Cât privește prima condiție, instanța consemnează în plan obiectiv că, infracțiunea lezează 
relațiile sociale și valorile apărate de legea penală și poate provoca un prejudiciu moral și/sau 
material, iar în raport cu a doua condiţie reparaţia prejudiciului în procesul penal poate fi 
înfăptuită doar atunci când între fapta ilicită şi prejudiciu există un raport de cauzalitate, direct 
sau indirect (caracterul indirect al nexului cauzal neechivalând cu un prejudiciu indirect). 
La fel se consideră întrunită a treia condiție, potrivit căreia instanța relevă că este necesar 
ca prejudiciul să aibă o întindere determinată. Caracterul cert al prejudiciului înseamnă că acesta 
este un prejudiciu sigur, s-a produs în realitate și poate fi evaluat, ceea ce impune ca acţiunea 
civilă să fie exercitată pentru repararea unui prejudiciu cuantificat.
Cu referire la a patra condiție, denotă că până la soluționarea acțiunii civile, inculpatul nu a 
reparat prejudiciul cauzat prin infracțiune și/sau partea civilă nu a confirmat acest lucru.
În sfârșit, cea de-a cincea condiție presupune că persoana fizică sau juridică care a înaintat 
acţiunea civilă în cadrul procesului penal fiind recunoscută în calitate de parte civilă şi are 
dreptul la repararea pecuniară a prejudiciului pe care l-a suferit, în virtutea principiului 
disponibilității și prin prisma art. 62 alin. (1) pct. 18) din Codul de procedură penală, poate să 
renunţe la acţiunea civilă în orice etapă a procesului penal, dacă legea permite.
Astfel, instanţa conchide că a existat un prejudiciu material cauzat prin infracţiune părți 
vătămate Sula Valentin, care s-a răsfrânt în contextul deteriorării geamurile magazinului  ”Maria 
VVS” și a deteriorării geamurilorl de la autoturismul  de model ”Volkswagen Wento” cu n/î SR 
BO 531, consideră că urmează a fi admisa acţiunia civilă în acest sens, însă parţial și anume 
prejudiciul material solicitat de  părți vătămate Sula Valentin  în suma de 5977 lei , fapt ce se 
confirmă prin bonurile fiscale nr.EAK000372102 din 01.11.2023 și EC 901634  din 08.2023, iar 
ce ține de celelalte cheltuieli invocate, instanța de judecată le consideră ca fiind neîntemeiate și 
neprobate.  
Referitor la prejudiciu material cauzat prin infracţiune, care s-a răsfrânt în contextul 
rambursarea criditului conform contractului nr.44562 din 18.04.2022, consideră că urmează a fi 
respinsă  acţiunia civilă în acest sens.
În continuare, cu referire la evaluarea daunelor morale (prejudiciul moral), instanța 
urmează să i-a în calcul următoarele criterii: importanţa socială a valorii lezate prin săvârşirea 
faptei ilicite; gravitatea precum şi intensitatea durerilor fizice şi psihice, provocate de agresor; 
repercusiunile asupra situaţiei sociale a victimei, inclusiv în plan familial sau profesional, prin 
atingerile aduse onoarei şi demnităţii victimei; felul vinovăției; și echitatea.
În acest mod, pe lângă lipsa manifestării de voinţă de a fi despăgubiți, instanța de judecată 
notează că a fost probat în ședința de judecată cauzarea unui prejdudiciu fizic vieţii victimei şi 
psihice a părţilor vătămate prin acțiunile inculpatului, fiind cauzate probabile repercusiuni şi în 
sănătatea acestora ca urmare a loviturilor aplicate de inculpat.
Astfel, având în vedere că în privinţa părţilor vătămate a fost comisă o infracţiune, de altfel 
care atentează la valoarea fundamentală – sănătatea persoanei, fapt ce deja provoacă un stres, 
anxietate şi frustrare prin însăşi fapta comisă contra sănătății  persoanei, care a dus la 
repercursiuni ulterioare importante în viaţa şi sănătatea întregii familii, instanţa va admite parțial  
pretenţia de încasare a prejudiciului moral, ce corespunde practicii Curţii Europene a Drepturilor 
Omului.
Astfel, instanța de judecată consideră că, doar prin stabilirea pedepsei penale inculpatului,  
părţii vătămate Lazăr Ivan  și a părți vătămate Valentin Sula  nu va fi satisfăcută şi nu se vor 
compensa suferințele suportate de către aceștia.
În subsidiar, instanţa mai argumentează că art. 6 § 1 din Convenţie este aplicabil unei 
plângeri cu constituire de parte civilă (cauza Perez împotriva Franţei (Marea Cameră), §§ 70-
71), însă cu excepţia cazului în care acţiunea civilă iniţiată are doar scop punitiv sau este făcută 
cu titlu de răzbunare personală (Sigalas împotriva Greciei, § 29; Mihova împotriva Italiei (dec.)).
În circumstanţele specifice cauzei date, care relevă decesul unei persoane, instanţa a luat în 
considerare inclusiv şi condiţia neadmiterii unei sume excesive a garanţiei pentru o plângere cu 
constituire de parte civilă (cauza Aït Mouhoub împotriva Franţei, §§ 57-58 şi de asemenea cauza 
García Manibardo împotriva Spaniei, §§ 38-45) care l-ar dezavantaja arbitrar pe inculpat, 
precum şi neadmiterea unor cheltuieli de judecată prea mari (cauzele Kreuz împotriva Poloniei 
(nr. 1), §§ 60-67; Podbielski şi PPU Polpure împotriva Poloniei, §§ 65-66; Weissman şi alţii 
împotriva României, § 42 şi a contrario Reuther împotriva Germaniei (dec.)), cu respectarea 
principiului proporţionalităţii dintre fapta comisă şi urmările provocate. 
Concomitent, instanţa a luat în consideraţie atât aprecierea subiectivă privind gravitatea 
cauzării suferinţelor psihice părţii vătămate, cât şi datele obiective care certifică acest fapt, 
inclusiv felul vinovăţiei persoanei care a cauzat prejudiciul şi alte circumstanţe probatoare prin 
actele pricinii, în particular situaţia familială şi materială a persoanei care poartă răspundere 
pentru cauzarea prejudiciului material şi moral al succesorilor părţii vătămate.
Instanţa de judecată, la stabilirea remuneraţiei, a ţinut cont de faptul că compensarea 
bănească a prejudiciului are ca scop înlăturarea consecinţelor negative existente la moment, din 
patrimoniul psihic şi moral al părţii civile. În acest context, repararea daunelor morale cauzate 
instanţa o consideră eficientă anume printr-un echivalent bănesc, deoarece doar o sumă de bani 
acordată persoanei vătămate este capabilă să-i ofere o satisfacţie compensatorie de natură a-i 
uşura suferinţele fizice sau psihice, care comprimă prejudiciul afectiv cauzat.
La caz urmează a fi reținut și practica constanța a Curții Supreme de Justiție care a 
constatat că, art. 2037 alin. (3) Cod Civil reglementează în termeni generali modul de 
cuantificare a prejudiciului moral. Recomandarea Curții Supreme de Justiție nr. 6 prevede că 
despăgubirea acordată pentru prejudiciul moral nu trebuie să fie vădit disproporţionată cu sumele 
acordate de CtEDO în cazuri similare. Reprezintă cazuri similare acelea în care a fost comisă o 
abatere similară, iar hotărârea este pronunțată împotriva Republicii Moldova sau a unei țări cu o 
dezvoltare economică comparabilă cu cea a Republicii Moldova.  
Respectiv, evaluând la caz prejudiciul moral în cuantum de 100000 (una sută mii) lei, 
solicitat de către partea vătămată Lazăr Ivan de a fi încasat din contul inculpatul,  instanța de 
judecată luînd în considerație cele reținute supra precum circumstanțele cazuei, conchide că 
suma stabilită în cuantumul ei este una exagerată și nejustificată, depășind pragul efectului 
proporțional - compensatoriu, or la stabilirea cuantumului despăgubirilor se impune necesitatea 
ca părțile civile  să primească o satisfacție echitabilă pentru prejudiciu moral suferit, să aibă efect 
compensatoriu și nu trebuie să constituie venituri nejustificate.
Totodată, în opinia instanței de judecată, suma de bani acordată cu titlu de daune morale 
nu trebuie să devină o sursă de îmbogățire pentru succesoarea partea vătămată  Lazăr Ivan,  însă 
nici nu poate avea un caracter pur simbolic, ci trebuie să reprezinte atât cât este necesar pentru a-
i compensa în măsura posibilă.
Astfel, ținând cont de cele expuse, raportând circumstanțele de drept la cele de fapt 
stabilite, instanța de judecată  va admite în parte acțiunea civilă înaintată de către partea vătămată 
Lazăr Ivan - adică în latura prejudiciului moral, și va dispune încasarea din contul inculpatului 
Titomir Andrei în beneficiul lui Lazăr Ivan suma în cuantum de 50 000 (cinci zeci mii) lei, titlul 
de prejudiciu moral ce constituie o satisfacție morală echitabilă, care corespunde caracterului și 
gravității suferințelor psihice, fiind o sumă reală și rezonabilă, proporțională tulburărilor 
psihologice cauzate.
În rest, în partea excedentară a pretenției privind încasarea prejudiciului moral, acțiunea 
civile  înaintată de Lazăr Ivan  se respinge ca fiind neîntemeiată.
Ce ține de prejudiciul moral în cuantum de 8000 (opt mii) lei, solicitat de către partea 
vătămată Valentin Sula de a fi încasat din contul inculpatul, instanța de judecată îl consideră ca 
fiind unul rezonabil, or însăși ultimul a avut de suferit ca urmare a acțiunilor inculpatului, prin 
urmare concide de admite integral solicitarea părți vătămate și va dispune încasarea din contul 
inculpatului Titomir Andrei  în beneficiul lui Sula Valentin   suma în cuantum de 8000 (opt mii) 
lei, titlul de prejudiciu moral ce constituie o satisfacție morală echitabilă, care corespunde 
caracterului și gravității suferințelor psihice, fiind o sumă reală și rezonabilă, proporțională 
tulburărilor psihologice cauzate.
10.4.   În alt aspect, cu referire la restituirea cheltuielilor de judecată din contul inculpatului, 
instanţa o consideră întemeiată.
Astfel, conform art. 229 alin. (1) şi (2) din Codul de procedură penală, este expus în mod 
clar că cheltuielile judiciare sânt suportate de condamnat sau sânt trecute în contul statului, iar 
instanţa de judecată poate obliga anume condamnatul să recupereze cheltuielile judiciare, cu 
excepţia sumelor plătite interpreţilor, traducătorilor, precum şi apărătorilor în cazul asigurării 
inculpatului cu avocat care acordă asistenţă juridică garantată de stat, atunci când aceasta o cer 
interesele justiţiei şi condamnatul nu dispune de mijloacele necesare.
Instanța de judecată  notează că legislaţia naţională nu prevede mecanisme clare şi explicite 
cu privire la determinarea criteriilor de apreciere a caracterului real, necesar şi rezonabil al 
cheltuielilor de asistenţă juridică.
Însă pornind de la practica CtEDO, cheltuielile pentru asistenţă juridică trebuie să fie 
necesare, realmente angajate şi rezonabile ca mărime. Pentru dovada cheltuielilor suportate, prin 
prisma practicii CtEDO, se evidenţiază necesitatea prezentării de către partea care pretinde 
compensarea cheltuielilor a următoarelor documente: a) dovada achitării onorariilor avocaţilor 
(copii de pe dispoziţiile de plată prin virament sau bonurile de plată); b) copia de pe facturile de 
strictă evidenţă, emisă pentru clienţi-persoane juridice şi în alte cazuri stabilite de legislaţie; c) 
listă detaliată a actelor/acţiunilor efectuate de avocat şi timpului aferent acestora (cu tarifului 
orar).
La fel, pentru determinarea cuantumului compensaţiei acordate, instanţa de judecată mai 
ţine cont de: complexitatea cauzei; noutatea şi dificultatea întrebărilor juridice ridicate de speţă; 
aportul avocatului la soluţionarea cauzei; timpul şi munca depusă de avocat; aptitudinile speciale 
necesare pentru a acorda asistenţa (cunoştinţe tehnice speciale, cunoaşterea profundă a unor 
reglementări de profil, cunoaşterea limbilor străine, a altor procedee de comunicare cu clienţi 
specifici etc.); faptul în ce măsură munca avocatului în cauza respectivă îi limitează capacitatea 
de a lucra în alte dosare; rezultatul obţinut; restricţiile de timp impuse de client şi de 
circumstanţele cauzei; natura și durata relaţiei dintre avocat și client; experienţa, reputaţia şi 
abilitatea avocatului; justificarea şi ponderea mijloacelor de apărare utilizate în cauză; suma 
despăgubirilor pretinse/obţinute în cauză; alţi factori, la discreţia instanţei. 
În context, instanța notează că criteriile enunțate supra se regăsesc și în hotărârea Uniunii 
Avocaților din Republica Moldova nr. 1902/27.05.2022 din 27 mai 2022 privind recomandările 
cuantumului onorariilor avocaţilor şi compensarea de către instanţele de judecată a cheltuielilor 
de asistenţă juridică, prin care s-au aprobat modificările la recomandările privind cuantumul 
onorariilor avocaţilor şi compensarea de către instanţele de judecată a cheltuielilor de asistenţă 
juridică.
La acest aspect, instanța de judecată reține că, Lazăr Ivan a solicitat încasarea din contul 
inculpatului  a cheltuielilor de judecată pentru asistență juridică acordată de avocatul Vladimir 
Gromovenco în sumă de 5000 lei și chieltuieli  de transport în sumă de 2000 lei.
În acest context instanța de judecată reține că, conform bonului de plată seria PL nr. 
133969 din 15.08.2023, Lazăr Ivan i-a achitat avocatului  Vladimir Gromovenco  suma de 5000 
de lei pentru acordarea asistenței juridice în cauza penală (f.d.123, vol.I), iar conform bonului de 
plată seria PL nr. 133974 din 08.11.2023, Lazăr Ivan i-a achitat avocatului  Vladimir 
Gromovenco  suma de 2000 de lei pentru deplasarea avocatului (f.d.124, vol.I).
Instanța de judecată reține că avocatul nu a anexat la materialele cauzei o listă detaliată a 
actelor/acţiunilor efectuate de avocat şi timpului aferent acestora (cu tarifului orar), însă din 
materialele cauzei rezultă că, avocatul Vladimir Gromovenco a participat la etapa urmăriri 
penale și anume la audierea părții vătămate și la dispunerea efectuării experttizei judiciare, în 
instanța de judecată a pregătit acțiunea civilă și a participat la 4 ședințe de judecată. 
Reieșind din cele menționate supra, instanța de judecată conchide că, solicitarea părți 
vătămate Lazăr Ivan privind încasarea cheltuielilor de judecată din contul inculpatului este 
întemeiată și urmează a se încasa suma de 7000 de lei cu titlu de cheltuieli de transport și  de 
asistență juridică din contul inculpatului.
Ce ține de solicitarea părți vătămate Valentin Sula privind încasarea din contul inculpatului  
a cheltuielilor de judecată pentru asistență juridică acordată de avocatul Serghei Mocanu  în 
sumă de 25000 lei, instanța de judecată reține că, conform bonului de plată seria WL nr. 987716 
din 20.12.2023, Valentin Sula  i-a achitat avocatului  Serghei Mocanu  suma de 25000 de lei 
pentru acordarea asistenței juridice în cauza penală (f.d.153, vol.III), însă  avocatul nu a anexat la 
materialele cauzei o listă detaliată a actelor/acţiunilor efectuate de avocat şi timpului aferent 
acestora (cu tarifului orar)
Din materialele cauzei rezultă că, avocatul Serghei Mocanu  a participat numai  în instanța 
de judecată și a participat la 3 ședințe de judecată din 16 ședințe, nu a pregătit o acțiune civilă, 
prin urmare instanța consideră că  onorariul avocatului este unul nejustificat în mărimea indicată. 
Reieșind din cele menționate supra, instanța de judecată conchide că, solicitarea părți 
vătămate Valentin Sula  privind încasarea cheltuielilor de judecată din contul inculpatului este 
parțial  întemeiată și urmează a se încasa suma de 4000 de lei cu titlu de cheltuieli de  asistență 
juridică din contul inculpatului, în rest cererea se respinge ca fiind neîntemeiată.
11.În conformitate cu prevederile articolelor 70, 72, 84 din Codul penal, 176,  221, 219-225, 
227-229, 329, 340, 384-389, 392-395 și 397 din Codul de procedură penală, completul de 
judecată,
H O T Ă R Ă Ş T E:
Se recunoaște vinovat Titomir Andrei Alexei  pentru comiterea infracțiunii prevăzute de 
art. 152 alin. (1) din Codul penal, se condamnă şi i se stabileşte o pedeapsă cu închisoare pe un 
termen de 1  (unu) ani, cu executarea pedepsei în penitenciar de tip semiînchis.
Se recunoaște vinovat Titomir Andrei Alexei  pentru comiterea infracțiunii prevăzute de 
art. 287 alin. (1) din Codul penal, se condamnă şi i se stabileşte o pedeapsă cu închisoare pe un 
termen de 1  (unu) ani, cu executarea pedepsei în penitenciar de tip semiînchis.
Se recunoaște vinovat Titomir Andrei Alexei  pentru comiterea infracțiunii prevăzute de 
art. 287 alin. (3) din Codul penal, se condamnă şi i se stabileşte o pedeapsă cu închisoare pe un 
termen de 4  (patru) ani, cu executarea pedepsei în penitenciar de tip semiînchis.
În conformitate cu prevederile art. 84 alin. (1) din Codul penal, pentru concurs de 
infracţiuni, prin cumul parţial al pedepselor aplicate prin prezenta sentinţă, se aplică Titomir 
Andrei Alexei o pedeapsă definitivă cu închisoare pe un termen de 4 (patru) ani și 6 (șase) luni, 
cu executarea pedepsei în penitenciar de tip semiînchis.
Termenul de executare pedepsei în privința lui Titomir Andrei Alexei se va calcula din 
momentul reţinerii acestuia.
Până la data când sentinţa va deveni definitivă, se aplică în privinţa lui Titomir Andrei 
Alexei măsura preventivă – arestul preventiv, pentru asigurarea punerii în executare a pedepsei 
cu închisoarea.
Se admite demersul procurorului şi se încasează de la Titomir Andrei Alexei  în beneficiul 
Statului, cu titlu cheltuieli judiciare suportate pentru efectuarea expertizelor judiciare, mijloace 
băneşti în cuantum de 1728  (una mie șapte sute douăzeci și opt) lei.
Acţiunea civilă depusă de către partea civilă Lazăr Ivan, prin care a solicitat încasarea din 
contul lui Titomir Andrei  a prejudiciu moral cauzat prin infracțiune în cuantum de 100000  (una 
sută mii ) lei și a cheltuilelilor de judecată în morime de 7000 lei, se admite parţial.
Se încasează de la Titomir Andrei în beneficiul lui Lazăr Ivan a mijloace băneşti cu titlu de 
prejudiciu moral cauzat prin infracţiune în cuantum de 50 000 (cincizeci mii) lei și mijloace 
bănești cu titlu de cheltuieli judiciare în cuantum de 7000  (șapte mii) lei, în total suma de 57000 
(cincizeci și șapte mii) lei,  în rest acţiunea se respinge ca nefondată.
Acţiunea civilă depusă de către partea civilă Sula Valentin, prin care a solicitat încasarea 
din contul lui Titomir Andrei  a prejudiciu material cauzat prin infracțiune în cuantum de 100000  
(una sută mii ) lei,   a prejudiciu moral cauzat prin infracțiune în cuantum de 8000  (opt mii ) lei 
și a cheltuilelilor de judecată în morime de 25000 lei, se admite parţial.
Se încasează de la Titomir Andrei în beneficiul lui Sula Valentin a mijloace băneşti cu titlu 
de prejudiciu material cauzat prin infracţiune în cuantum de 5977 (cinci mii nouă sute șaptezeci 
și șapte) lei,  a mijloace băneşti cu titlu de prejudiciu moral cauzat prin infracţiune în cuantum de 
8000 (opt mii) lei și mijloace bănești cu titlu de cheltuieli judiciare în cuantum de 4000  (patru 
mii)  lei, în total suma de 17977 (șaptesprezece mii nouă sute șaptezeci și șapte) lei,  în rest 
acţiunea se respinge ca nefondată.
Sentinţa este cu drept de atac în ordine de apel la Curtea de Apel Nord, în termen de 15 
(cincisprezece) zile, prin intermediul Judecătoriei Orhei, sediul Rezina, din momentul 
pronunțării integrale a acesteia.
Sentința integrală este pronunțată în ședința publică pe 11 decembrie  2025.
Preşedintele şedinţei,
judecător                                       /semnătura/                             Eugeniu Russ
Copia corespunde originalului,
JudecătorEugeniu Russ