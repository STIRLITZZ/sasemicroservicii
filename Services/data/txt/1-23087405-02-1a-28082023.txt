Dosarul nr. 1a-1511/23
Nr Generat de PIGD - 1-23087405-02-1a-28082023
Judecătoria Căușeni (sediul Central)
Judecător: Ana Costiuc
D E C I Z I E
În numele Legii
11 decembrie 2025                                                                     mun. Chișinău
Colegiul Penal al Curții de Apel Centru
Având în componența sa:
Președintele ședinței, judecător:                             Marcel Juganari
Judecători:                                                  Adrian Cerbu și Marcel Popescu
Grefier:                                                                 Doina Rusu
Cu participarea:
Procurorului:                                                        Djulieta Devder,
Avocatului Alexandru Enachi, în interesele inculpatului Iurco Vasile;
A examinat în ședință publică în ordine de apel, apelul declarat de acuzatorul de stat 
Alexandru Covalenco și apelul declarat de apărătorul Alexandru Enachi în interesele 
inculpatului Iurco Vasile împotriva sentinței Judecătoriei Căușeni (sediul Central) din 25 
iulie 2023 adoptată în cauza penală de învinuire a lui Iurco Vasile ***** în comiterea 
infracțiunii prevăzute de art. 349 alin. (2) lit. a) Cod Penal, 
Datele referitoare la termenul de examinare a cauzei:
Judecarea cauzei penale în prima instanță: 19.06.2023-25.07.2023;
Judecarea apelului la Curtea de Apel Chișinău/Centru: 28.08.2023-11.12.2025;
Procedura citării a fost legal executată.
Asupra apelurilor declarate de acuzatorul de stat Alexandru Covalenco și de 
apărătorul Alexandru Enachi în interesele inculpatului Iurco Vasile împotriva sentinței 
Judecătoriei Căușeni (sediul Central) din 25 iulie 2023, Colegiul Penal al Curții de Apel 
Centru –
C O N S T A T Ă:
Soluția și argumentele instanței de fond:
1. Prin sentința Judecătoriei Căușeni (sediul Central) din 25 iulie 2023, inculpatul 
Iurco Vasile ***** (IDNP *****, născut la *****, domiciliat r. ***** s. *****, 
moldovean, cetățean al Republicii Moldova, studii medii incomplete, concubinaj, șase 
copii minori la întreținere, nesupus militar, angajat în câmpul muncii la Primăria sat. 
*****, anterior condamnat) a fost recunoscut vinovat de comiterea infracţiunii prevăzute 
de art. 349 alin. (2) lit. a) din Codul penal și în baza acestei legi, i-a fost stabilită o 
pedeapsă penală sub formă de închisoare pentru un terme de 5 (cinci) ani cu ispășirea 
pedepsei în penitenciar de tip semiînchis.
Potrivit art.90 alin.(1) Cod penal, a fost dispusă suspendarea condiționată a 
executării pedepsei cu închisoarea, stabilită lui Iurco Vasile Petru pe un termen de probă 
de 5 (cinci) ani, dacă în termenul de probă pe care l-a fixat instanța condamnatului, acesta 
nu va săvârși o nouă infracțiune și, la caz, a termenului de probă, va îndreptăți încrederea 
ce i s-a acordat, cu obligarea acestuia de a nu schimba domiciliul fără consimțământul 
organului care se ocupă de executarea sentinței. 
S-a dispus calcularea termenului executării pedepsei din data pronunțării sentinței, 
adică– 25 iulie 2023, cu includerea perioadei aflării în stare de reținere și arest începând 
cu 30 mai 2023, ora 21:20. 
Măsura preventivă - arestul la domiciliu, aplică în privința lui Iurco Vasile Petru a 
fost menținută, până la intrarea sentinței în vigoare, apoi se revocă. 
Controlul asupra comportării și executării de către Iurco Vasile Petru a pedepsei 
stabilite prin prezenta sentință, a fost pus în obligația organului de probațiune din raza 
teritorială a domiciliului acestuia. 
În temeiul art. 67 alin. (2 2) din Codul penal, Iurco Vasile Petru va semna un 
angajament prin care se obligă să se prezinte, în termen de 5 (cinci) zile de la momentul 
rămânerii definitive a hotărârii judecătorești, la organul de probațiune în a cărui rază 
teritorială își are domiciliu. 
S-a încasat de la Iurco Vasile, IDNP ***** în beneficiul statului cheltuieli de 
judecată în valoare de 448 Lei moldovenești.
2. Pentru a se pronunța, instanța de fond a constatat că, la 30 mai 2023, 
aproximativ la ora 21:20, Vasile Iurco, fiind în stare de ebrietate alcoolică, aflându-se în 
stradă, în fața domiciliului din s. *****, r.*****, dânduși seama de caracterul 
prejudiciabil al acțiunilor sale, prevăzând urmările lor și, dorind în mod conștient 
survenirea acestora, urmărind scopul sistării activității de serviciu a angajaților poliției 
din cadrul Inspectoratului Național de Securitate Publică, i-a numit cu cuvinte 
necenzurate pe subofițerii Dumitru Nigai și Mihail Ciobanu, care se aflau în exercițiul 
funcției. 
În timp ce Dumitru Nigai își exercita obligațiile de serviciu de prevenire și curmare 
a săvârșirii unei infracțiuni, venit la faţa locului, în baza solicitării efectuate la Serviciul 
Naţional Unic pentru apelurile de urgență 112, pentru a documenta cazul privind acțiunile 
ilegale a numitului Vasile Iurco, în timp ce ultimul era urcat în mașina de serviciu, pentru 
a fi escortat la Inspectoratul de Poliție Ștefan-Vodă, pentru documentarea cazului, i-a 
aplicat numitului Dumitru Nigai o lovitură cu pumnul în regiunea ochiului stâng, 
cauzându-i echimoză. 
Totodată, în timpul opunerii rezistenței, i-a lovit mâna dreaptă a numitului Dumitru 
Nigai de bara de protecție a mijlocului de transport, cauzându-i potrivit raportului de 
expertiză judiciară nr.202330P0095 din 31.05.2023, tumefierea și edem posttraumatic a 
țesuturilor moi, mâna dreaptă, fractura închisă a bazei osului 5 metacarpian, mâna 
dreaptă, ce au fost cauzate prin mecanism de lovire a unui corp dur, contondent și 
condiționează o dereglare a sănătății de lungă durată și în baza acestui criteriu se califică 
ca vătămare corporală medie.
Astfel, Iurco Vasile ***** a comis infracțiunea prevăzută de art.349 alin. (2) lit. a) 
din Codul penal, conform semnelor calificative: aplicarea violenței periculoase pentru 
viaţă și sănătate faţă de persoana cu funcție de răspundere, în scopul sistării activității lor 
de serviciu.
Solicitările apelanților:
3. Împotriva sentinței Judecătoriei Căușeni (sediul Central) din 25 iulie 2023 a 
declarat apel acuzatorul de stat Alexandru Covalenco solicitând: Admiterea apelului. 
Casarea parțială a sentinței judecătoriei Căușeni, sediul Central din 25.07.2023, din 
motivele expuse în partea descriptivă. Pronunțarea în privința inculpatului Vasile Iurco a 
unei noi hotărâri de condamnare, potrivit modului stabilit pentru prima instanță, prin 
care: a-1 declara pe Vasile Iurco vinovat de săvârșirea infracțiunii prevăzute de art.349 
alin.(2) lit.a) din Codul penal, și a aplica în privința acestuia, o pedeapsa sub formă de 
închisoare pe un termen de 5 ani și 6 luni, cu executare în penitenciar de tip semiînchis. 
În rest sentința judecătoriei Căușeni, sediul Central din 25.07.2023, urmează a fi 
menținută.
În motivarea cerințelor sale, procurorul a invocat următoarele aspecte:
- instanța corect a reținut circumstanțele de fapt și a încadrat acțiunile inculpatului 
în baza art.349 alin.(2) lit. a) din Codul penal, a încasat cheltuielile judiciare în sumă de 
448 lei, precum și a realizat analiza probatoriului administrat și cercetat în ședința de 
judecată;
- totuși acuzatorul de stat consideră sentința menționată a fi prea blândă în partea ce 
ține de aplicarea unei pedepse cu suspendarea a executării pedepsei cu închisoare în 
temeiul prevederilor art.90 din Codul penal. Consideră o astfel de pedeapsă ca fiind 
insuficientă și prea blândă pentru a asigura atingerea scopului aplicării unei pedepse 
penale manifestat prin prevenția specială, precum și prin prevenția generală, or, pentru 
comiterea unei infracțiuni grave, este mult prea blândă o pedeapsă non-privativă de 
libertate. Mai mult ca atât, scopul pedepsei penale este restabilirea echității sociale, 
corectarea condamnatului și prevenirea săvârșirii de noi infracțiuni atât din partea lor, cât 
și a altor persoane. în speță, scopul pedepsei penale poate să fie atins doar prin aplicarea 
față de inculpat a unei pedepse penale sub formă de închisoare, cu executarea pedepsei în 
penitenciar de semiînchis;
- în această ordine de idei, procurorul arată că prin sentința Judecătoriei Căușeni 
(sediul Ștefan Vodă) din 26 decembrie 2022, în privința lui Iurco Vasile a fost încetat 
procesul penal de comiterea infracțiunilor prevăzute de art.186 alin.(2), lit.b), c), d) din 
Codul penal, în legătură cu intervenirea Legii nr.243 din 24.12.2021 privind amnistia în 
legătură cu aniversarea a XXX-a de la proclamarea independenței Republicii Moldova.
Prin sentința judecătoriei Căușeni Șediul Ștefan Vodă din 20 septembrie 2017 
numitul Iurco Vasile, a fost condamnat pentru săvârșirea infracțiunilor prevăzute de 
art.186 alin.(2) lit.b), c), d) și 208 din Codul penal fiindu-i aplicată o pedeapsă sub formă 
de închisoare pe un termen de 3 ani, cu suspendare condiționată pe un termen de 2 ani.
Mai mult, Iurco Vasile, a fost atras la răspundere contravențională pentru violență în 
familie fiindu-i aplicată pedeapsă sub formă de muncă neremunerată în folosul 
comunității, totodată anterior potrivit cazierului contravențional a fost atras la răspundere 
contravențională;
- circumstanțele expuse relevă în opinia procurorului faptul că învinuitul Iurco 
Vasile este predispus la comiterea de infracțiunii, or, cele descrise mai sus relevă 
incontestabil, că ultimul nu face concluziile cuvenite și nu se corijează.
3.1. La data de 28 aprilie 2024, împotriva sentinței Judecătoriei Căușeni (sediul 
Central) din 25 iulie 2023 a declarat apel apărătorul Alexandru Enachi în interesele 
inculpatului Iurco Vasile, solicitând: admiterea apelului, repunerea apelului în termen, 
emiterea unei noi hotărîri potrivit modului stabilit pentru prima instanţă, cu pronunţarea 
unei sentunţe de achitare a inculpatului.
În motivarea cerințelor sale, avocatul a invocat următoarele aspecte:
- la data de 22.04.2024, prin Decizia CNAJGS, a fost desemnat să acorde asistență 
juridică domnului Iurco Vasile. Conform dispozițiilor al. (1), art. 403 CPP, Apelul 
declarat după expirarea termenului prevăzut de lege este considerat ca fiind făcut în 
termen dacă instanța de apel constată că întîrzierea a fost determinată de motive 
întemeiate, iar apelul a fost declarat în cel mult 15 zile de la începerea executării pedepsei 
sau încasării despăgubirilor materiale. Luînd în calcul că a fost desemnat la data de 
22.04.2024, solicită apărătorul repunerea în termen de declarare a apelului;
- susține apărătorul că reieșind din materialele cauzei, probe care dovedesc 
vinovăția inculpatului nu există. Chiar dacă admitem că Iurco Vasile i-a aplicat o lovitură 
în regiunea feței lui Nigai Dumitru, aceasta nu se consideră violență periculoasă pentru 
viața sau sănătatea persoanei și urma a fi calificată în temeiul al. (11), art. 349, sau în baza 
al. (1), art. 287 CP.
Argumentele părților:
4. La judecarea apelului, avocatul Alexandru Enachi, în interesele inculpatului Iurco 
Vasile a solicitat de a admite apelul declarat de avocat împotriva sentinței Judecătoriei 
Căușeni (sediul Central) din 25 iulie 2023 cu casarea acesteia și pronunțarea unei noi 
hotărîri de achitare a inculpatului și respingerea apelului declarat de acuzatorul de stat 
Alexandru Covalenco împotriva aceleiași sentințe.
4.1. Acuzatorul de stat Djulieta Devder a solicitat respingerea apelului declarat de 
apărătorul Alexandru Enachi în interesele inculpatului Iurco Vasile ca fiind tardiv și 
admiterea apelului declarat de acuzatorul de stat Alexandru Covalenco împotriva 
sentinței Judecătoriei Căușeni (sediul Central) din 25 iulie 2023, pe motivele de fapt și de 
drept indicate în cererea de apel.
4.2. Inculpatul inculpatului Iurco Vasile, fiind citat legal, în instanța de apel nu s-a 
prezentat din motive necunoscute instanței. 
Audiind participanții la proces, ținînd cont de faptul că Iurco Vasile a renunţat în 
mod expres la exercitarea dreptului său de a apărea în faţa instanţei şi de a se apăra 
personal, precum şi se sustrage de la judecată, conducîndu-se de prevederile art. 321 alin. 
(1) pct. 1) Cod de procedură penală, instanța de apel a dispus examinarea apelului în lipsa 
acestuia.
Subsidiar instanța de apel la dezbaterea acestei chestiuni a ținut cont și de 
Hotărîrea Curții Europene pentru Drepturile Omului nr. 26850/11 în cauza Mohamed 
Majdi Kattan contra României, care are incidență direct asupra speței date și în care 
Înalta Curte a statuat că în cazul în care instanța în derularea unui proces penal a executat 
pozitiv obligațiunea de citare legală a participanților la adresa furnizată de aceștia, iar 
inculpatul deliberat a neglijat obligațiunea sa de a se prezenta în fața instanței nu 
constituie încălcare a dreptului la apărare și la un proces echitabil.
4.3. Partea vătămată Nigai Dumitru fiind citat legal despre data, ora și locul 
examinării cauzei, la ședința de judecată în instanța de apel nu s-au prezentat din motive 
necunoscute. Astfel, Colegiul Penal consultînd părțile și conform prevederilor art. 412 
alin. (5) Cod de procedură penală, a dispus judecarea apelului în absența părții vătămate.
Aprecierea instanței de apel:
5. Examinând sentința atacată prin prisma motivelor de apel formulate, audiind 
părțile, cercetând materialele cauzei penale, Colegiul Penal al Curții de Apel Centru 
consideră necesar de a respinge ca fiind depus peste termen apelul declarat de 
apărătorul Alexandru Enachi în interesele inculpatului Iurco Vasile și a admite apelul 
declarat de acuzatorul de stat Alexandru Covalenco împotriva sentinței Judecătoriei 
Căușeni (sediul Central) din 25 iulie 2023, cu casarea parțială a sentinței în partea 
aplickării kprevedrilor art. 90 Cod penal, reieșind din următoarele considerațiuni:
6. Cu referire la apelul declarat de apărătorul Alexandru Enachi, instanța de apel 
subliniază că potrivit art. 415 alin. (1) pct. 1) lit. c) Cod de procedură penală, instanța de 
apel respinge apelul și menține hotărârea atacată, dacă apelul a fost depus peste termen, 
cu excepţia cazurilor prevăzute în art.402.
Astfel, Colegiul Penal atestă că la data de 29 aprilie 2024, împotriva sentinței 
Judecătoriei Căușeni (sediul Central) din 25 iulie 2023 a declarat apel avocatul Alexandru 
Enachi în interesele inculpatului Iurco Vasile.
În cererea de apel, apărătorul a indicat prioritar faptul că la data de 22.04.2024, prin 
Decizia CNAJGS, a fost desemnat să acorde asistență juridică domnului Iurco Vasile. 
Conform dispozițiilor al. (1), art. 403 CPP, Apelul declarat după expirarea termenului 
prevăzut de lege este considerat ca fiind făcut în termen dacă instanța de apel constată că 
întîrzierea a fost determinată de motive întemeiate, iar apelul a fost declarat în cel mult 15 
zile de la începerea executării pedepsei sau încasării despăgubirilor materiale. 
Luînd în calcul că a fost desemnat să acorde asistență juridică calificată la data de 
22.04.2024 apărătorul solicită instanței de apel repunerea în termenul de declarare a 
apelului.
6.1. În această ordine de idei, Colegiul Penal menționează că potrivit regulii 
generale prescrise de art. 402 CPP, termenul de declarare a apelului este de 15 zile de 
la data pronunțării sentinței integrale, dacă legea nu prevede altfel. Excepția de la 
regula dată este reglementată de legiuitor în dispoziția art. 403 alin. (1) Cod de procedură 
penală, unde se specifică că apelul declarat după expirarea termenului prevăzut de lege, 
este considerat ca fiind făcut în termen, dacă instanța de apel constată că întârzierea a fost 
determinată de motive întemeiate, iar apelul a fost declarat în cel mult 15 zile de la 
începerea executării pedepsei sau încasării despăgubirilor materiale.
6.2. Colegiul Penal subliniază însă că examinarea cauzei penale în instanța de 
fond, a avut loc cu prezența inculpatului Iurco Vasile și apărătorului acestuia Andrei 
Bragoi. Aceștia au fost prezenți inclusiv la ședința de judecată din 25 iulie 2023, cînd a 
fost pronunțat dispozitivul sentinței contestate. Totodată, la data de 07.08.2023, pe 
portalul instanțelor de judecată a fost plasată și sentința motivată integral.
Totuși, în termenul stabilit de art. 402 CPP, nici inculpatul și nici apărătorul Andrei 
Bragoi nu au contestat sentința Judecătoriei Căușeni (sediul Central) din 25 iulie 2023. 
6.3. În jurisprudența sa constantă, (de ex. cauza 1ra-391/2025) Curtea Supremă de 
Justiție a statuat că ”… Completul reiterează că părțile au obligația de diligență de a se 
interesa de soarta cauzelor sale (mutatis mutandis dec. CtEDO Van Harn v. Germania, 
2007), iar nerespectarea acestei obligații îi poate lipsi de dreptul de a cere repunerea în 
termenul de atac. La data pronunțării sentinței, Sergiu Goreanu și avocatul său nu s-au 
prezentat. Instanța de fond a expediat acestora sentința la 14 decembrie 2018 (f.d. 249, 
vol. III). Condamnatul și apărătorul său au omis să se intereseze de soarta cauzei, deși 
știau că urmează să fie emisă sentința. Această omisiune le este imputabilă și nu poate 
justifica repunerea în termen a unui apel depus peste cinci ani de la expirarea termenului 
de apel. Prevederile art. 404 alin. (1) Cod de procedură penală nu sunt aplicabile. 22. 
Conform art. 402 alin. (5) Cod de procedură penală, înlocuirea apărătorului nu atrage 
automat după sine restabilirea termenului de apel. Avocatul doar poate depune un apel 
suplimentar, cu condiția că inculpatul a declarat apelul în termen (decizia nr. 1ra-
664/2023 para.29). Sergiu Goreanu nu a depus apel în termen. Prin urmare, 
împuternicirea de către el, la 30 ianuarie 2024, a avocatului Sergiu Balaban să-i 
reprezinte interesele (f.d.55, vol.IV) nu constituie temei de repunere în termen. Drept 
consecință, decizia instanței de apel este legală, iar recursul declarat de avocatul Sergiu 
Balaban este vădit neîntemeiat….”
6.4. În aceste circumstanțe, instanța consideră nefondată solicitarea apărătorului 
Alexandru Enachi privind repunerea în termen a cererii de apel declarată la data de 29 
aprilie 2024 împotriva sentinței Judecătoriei Căușeni (sediul Central) din 25 iulie 2023 
or, după cum a statuat și Curtea Supremă de Justiție, înlocuirea apărătorului nu poate 
servi temei pentru repiunerea apelului în termen din moment ce nici inculpatul nu a 
declarat apel în termen.
6.5. În contextul celor statuate instanța de apel amintește că, termenul de apel este 
un termen procesual legal, durata lui este stabilită exhaustiv prin lege, acesta fiind absolut 
și avînd un caracter imperativ, în sensul că depășirea lui atrage decăderea din dreptul de a 
exercita calea de atac.
6.6. Astfel, art. 230 alin. (1) și (2) CPP prevede că, în cazul în care pentru 
exercitarea unui drept procesual este prevăzut un anumit termen, nerespectarea acestuia 
impune pierderea dreptului procesual și nulitatea actului efectuat peste termen.
6.7. Potrivit prevederilor art. 231 alin. (3) CPP, raportate la explicațiile din pct. 6.5 
din Hotărîrea Plenului Curții Supreme de Justiție nr. 22 din 12.12.2005 „Cu privire la 
practica judiciară despre judecarea cauzelor penale în ordine de apel”, cu modificările și 
completările ulterioare, se specifică că la calcularea termenului de apel se aplică sistemul 
de unități libere (zile libere) cu posibilitatea prelungirii termenului pînă la prima zi 
lucrătoare, dacă acesta urmează să se sfârșească într-o zi nelucrătoare. Totodată, la 
calcularea termenului de apel, nu se ia în calcul ziua de la care începe să curgă termenul, 
nici ziua în care acesta se împlinește.
6.8. De asemenea, reieșind din orientările jurisprudențiale formulate de Curtea 
Supremă de Justiție, momentul de la care începe să curgă termenul de atac este clar 
reglementat de lege - el fiind, în mod exclusiv, acela al pronunțării deciziei redactate - nu 
numai pentru că astfel este reglementată cea mai eficace modalitate de luare la cunoștință 
a celor hotărîte de instanță, dar și pentru că acest moment este punctul de plecare al unui 
termen, a cărui depășire duce la decăderea părților din dreptul de a folosi calea de atac. 
Respectiv, potrivit formalismului legii procesual-penale, având caracter de garanție egală 
pentru toate părțile interesate, în sensul dispozițiilor art. 20 din Constituția Republicii 
Moldova, ca rațiune, satisfacerea imperativului disciplinării activității procesuale prin 
stabilirea unor termene peremptorii, se impune obligația îndeplinirii în termen a actelor 
de procedură, sub sancțiunea decăderii din exercițiul dreptului. Ca atare, neexecutarea în 
termen a unui drept procesual, conform sancțiunii menționate, duce la pierderea acestuia.
6.9. Subsidiar, Colegiul Penal reiterează că prin admiterea unui apel tardiv și 
poziționarea uneia dintre părțile procesului penal pe o treaptă mai avantajoasă decît 
cealaltă parte, se încalcă vădit principiul egalității armelor, care inter alia prevede că 
fiecare parte trebuie să beneficieze de o posibilitate rezonabilă de a prezenta cauza sa în 
condiții care să nu-i plaseze într-o situație net dezavantajoasă în raport cu partea adversă.
În cele din urmă, se notează că aplicarea regulilor privind termenele de procedură 
este susceptibilă de a încălca principiul egalității armelor și a securității raporturilor 
juridice, în general, în măsura în care fiecare dintre părți nu se vor bucura de aceleași 
mijloace pentru a prezenta argumentele sale în fața unei instanțe (a se vedea în acest sens, 
Varnima Corporation International S.A. contra Greciei, nr.48906/06, §27, 28 mai 2009; 
Ben Naceur contra Franței, nr.63879/00, §32, 3 octombrie 2006; Wynen contra Belgiei, 
nr.32576/96, §32 CEDO 2002-VIII).
6.10. Așadar, raportând cauzei, textele de procedură penală indicate mai sus și 
statuările din jurisprudența constantă a Curții Europene a Drepturilor Omului, Colegiul 
Penal reține că în speța discutată, termenul de declarare a apelului a fost omis de către 
apărătorul Alexandru Enachi, din circumstanțe care sunt imputabile inculpatului și 
apărătorului care a reprezentat inculpatul în instanța de fond, nicidecum instanței de apel.
Prin urmare, se conchide că apelul declarat de avocatul Alexandru Enachi în 
interesele inculpatului Iurco Vasile împotriva sentinței Judecătoriei Căușeni (sediul 
Central) din 25 iulie 2023 nu se încadrează în termenul legal, fiind depus tardiv și că 
motive întemeiate ce au determinat omiterea termenului de atac nu se constată, iar 
repunerea apelului în termen, în prezenta speță, ar echivala cu avantajarea unei părți în 
defavoarea alteia, prin extinderea termenului legal de prescripție și revizuire a hotărârilor 
judecătorești, ceea ce în accepțiunea CtEDO (hotărârea Ghirea versus Republica 
Moldova) urmează a fi interpretat ca încălcare a principiilor securității juridice cât și a 
egalității armelor, ceea ce duce la violarea art. 6 CEDO.
7. Cît privește apelul declarat de acuzatorul de stat, Colegiul Penal notează că în 
conformitate cu art. 400 alin. (1) Cod procedură penală,  sentințele pot fi atacate cu apel 
în vederea unei noi judecări în fapt și în drept a cauzei, cu excepția sentințelor pronunțate 
de către instanțele judecătorești privind infracțiunile pentru a căror săvîrșire legea 
prevede exclusiv pedeapsă nonprivativă de libertate.
7.1. Conform art. 414 Cod de procedură penală, (1) Instanța de apel, judecînd 
apelul, verifică legalitatea și temeinicia hotărîrii atacate în baza probelor examinate de 
prima instanță, conform materialelor din cauza penală, și în baza oricăror probe noi 
prezentate instanței de apel. (2) Instanța de apel verifică declarațiile și probele materiale 
examinate de prima instanță prin citirea lor în ședința de judecată, cu consemnarea în 
procesul-verbal. Prin urmare, declanșând o continuare a judecării cauzei în fond, apelul 
este o cale de atac sub aspect de fapt și de drept, întrucât odată declanșat, produce un 
efect devolutiv complet, în sensul că, provoacă un control integral atât în fapt, cât și în 
drept, în privința persoanelor care l-au declarat.
7.2. Potrivit art. 415 alin. (1), pct. 2) Cod procedură penală, (1) Instanța de apel, 
judecînd cauza în ordine de apel, adoptă una din următoarele decizii: 2) admite apelul, 
casînd sentința parțial sau total, inclusiv din oficiu, în baza art. 409 alin.(2), și pronunță o 
nouă hotărîre, potrivit modului stabilit, pentru prima instanță.
7.3 Art. 409 Cod de procedură penală stipulează că, (1) Instanța de apel judecă 
apelul numai cu privire la persoana care l-a declarat și la persoana la care se referă 
declarația de apel și numai în raport cu calitatea pe care apelantul o are în proces. (2) În 
limitele prevederilor arătate în alin.(1), instanța de apel este obligată ca, în afară de 
temeiurile invocate și cererile formulate de apelant, să examineze aspectele de fapt și de 
drept ale cauzei, însă fără a înrăutăți situația apelantului.
8. Colegiul Penal consideră că instanța de fond a stabilit în mod corect situația de 
fapt și vinovăția inculpatului care a fost dovedită cu certitudine și fără echivoc, dând 
faptei săvârșite încadrarea juridică corespunzătoare materialului probator administrat.
Aceste împrejurări au fost constatate din totalitatea de probe acumulate la cauza 
penală sus-indicată și care au fost corect apreciate, respectându-se prevederile art. 101 
Cod de procedură penală, din punct de vedere al pertinenței, concludenții, utilității și 
veridicității ei, iar toate probele în ansamblu - din punct de vedere al coroborării lor.
Probe noi acuzarea în instanța de apel nu au prezentat, solicitând doar verificarea și 
aprecierea probelor cercetate în instanța de fond.
9. Inculpatul Iurco Vasile, fiind audiat în ședința de judecată în instanța de fond a 
declarat că la 30 mai 2023, era acasă, în *****, venise de la muncă puțin servit și a 
început să se certe cu soția. A venit vecina Elena și i-a zis că o să sune la poliția, ea 
încerca să îi despartă, el în timpul cela i-am tras o blendie soției. Vecina a sunat la poliție. 
A venit domnul polițist cu care s-au certat anterior. Mai declară inculpatul că nu a numit 
polițistul cu vorbe necenzueate, însă la solicitarea polițistului, acesta nu a dorit să se urce 
în mașină. În acea seră era servit și nu realiza ce face. Polițistul Dumitru a ieșit din 
mașină și i-a tras doi pumni în cap, dacă l-a lovit pe polițist sau nu nu își amintește, dar 
presupune că l-a lovit. La întrebările avocatului a comunicat că presupune că l-a lovit 
cînd s-a ridicat. Cu soția s-a împăcat și promite că astfel de venimente nu vor mai avea 
loc. După cele întămplate capul era puțin umflat, dar fiind verificat, medicul i- a spus că 
totul va fi bine. 
La întrebările acuzatorului de stat, inculpatul a explicat că a fost anunțat de polițiști 
să înceteze acțiunile sale, însă nu i-au explicat că vor aplica forța fizică. Consideră 
ultimul că nu a opus rezistență, după ce a urcat în mașină dorea să ia fiica în brațe 
deoarece acesta plîngea. Nu își amintește să fi opus rezistență. În acea seară vorbea 
necenzurat și l-a amenințat pe partea vătămată că o să-i deterioreze uniforma de serviciu. 
La întebarea instanței de judecată, inculpatul a declarat că cunoștea că polițiștii sunt 
la servciu și își îneplineau îndatoririle sale.
7.1. Inculpatul Iurco Vasile, fiind citat legal, în instanța de apel nu s-a prezentat. 
8. Deși inculpatul Iurco Vasile ***** nu și-a recunoscut vina în comiterea 
infracțiunii imputate, vinovăția acestuia se confirmă prin cumulul probelor administrate 
de organul de urmărire penală, cercetate în instanța de fond și verificate în instanța de 
apel, care sunt pertinente, concludente, utile și veridice și coroborează între ele, cum ar fi:
- declarațiile părții vătămate Dumitru Nigai, care fiind audiat în instanța de fond, a 
declarat că la 30.05.2023, fiind la serviciu, IP Ștefan Vodă, a primit un apel telefonic de 
la serviciul 112, precum că s-a adresat Corcenco Maria, locuitoare a s. *****, precum că 
are un conflict cu vecinul său, Iurco vasile. Deplasîndu-se cu colegul la fața locului, în 
timpul documentării cazului, Corcenco Maria a declarat că Iurco Vasile, fiind în stare de 
ebrietate, a numit-o cu cuvinte necenzurate și a amenințat-o că va incendia curtea 
domiciliului. În timpul documentării, Iurco Vasile avea un comportament agresiv, îi 
numea pe colaboratori cu cuvinte necenzurate, îi amenințat cu răfuială fizică, la 
încercările sale de a–l calma, acesta devenise mai gresiv. Mai declară partea vătămată că 
concubina lui Iurco Vasile, sa apropiat și a depus o cerere precum că Iurco i-a deteriorat 
telefonul mobil. Mai declară partea vătămată că cu colegul i-a comunicat să înceteze 
acțiunile sale, i-au propus să se calmeze, însă ultimul nu reacționa, din care motive au 
fost nevoiți să aplice forța fizică și mijloacele speciale – cătușele, fiind ulterior escortat la 
IP Ștefan-Vodă. A mai declarat partea vătămată că în timpul aplicării mijloacelor 
speciale, inculpatul Iurco i-a aplicat o lovitură în regiunea feței, după care a fost pus în 
automobil, după care i-a lovit mîna acestuia de bara de protecție în automobilul de 
serviciu. Ca urmare a loviturilor aplicate de Iurco, a suportat leziuni corporale medii. La 
moment acțiune civilă nu are. La întrebările acuzatorului de stat, partea vătămată a 
declarat că inculpatul Iurco a fost atenționat de mai multe ori, fiindu-i propus să se 
calmeze, însă ultimul devenea din ce în ce mai gresiv. 
La întrebările avocatului Andrei Bragoi, ultimul a declarat că nu își amintește cum 
erau atunci durerile deoarece era în stare de șoc. La fel, partea vătămată a declarat, că au 
fost nevoiți să aplice cătușele, deoarece inculpatul era agresiv. A mai declarat partea 
vătămată că a fost lovit cu mîna de Iurco în timp ce aplica cătușele pentru a curma 
acțiunile inculpatului și a escortat inculpatul în cadrul IP Ștefan-Vodă. Cu referire la 
inculpat, partea vătămată a declarat că acest nu avea leziuni corporale, fiind verificat de 
către specialiștii din cadrul spitalului Ștefan-Vodă;
- declarațiile martorului Ciobanu Mihail, care fiind audiat în cadrul ședinței de 
judecată a instanței de fond, a declarat că la 30 mai 2023 a avut solicitare de la vecina lui 
Iurco, care a declarat că are cu ultimul un conflict. La fața locului, în stradă, era 
concubina și vecina lui Iurco. Vecina a depus o plîngere precum că a fost numită de 
cetățeanul Iurco Vasile cu cuvinte necenzutare, astfel de plîngere a depus și concubina lui 
Iurco, declarînd că a fost numită și agresată, fiindu-i deteriorat telefonul. Iurco Vasile 
vizual se afla în stare de ebrietate, se comporta agresiv, se adresa cu cuvinte necenzurate. 
Ultimul a fost somat de mai multe ori de a se comporta frumos și de a înceta acțiunile 
sale, însă ultimul nu se subordona. A mai declarat martorul Ciobanu Mihai că în timpul 
cît a fost examinat telefonul mobil pe care se pretinde că l-a deteriorat Iurco, colegul 
Nigai Dumitru i-a propus lui Iurco Vasile să se urce în mașină, deschizînd ușa la 
pasagerul din urmă, în acest moment Iurco s-a revoltat și i-a aplicat o lovitură cu pumnul 
în regiunea feței, din care motive ei au fost nevoiți să aplice forța fizică, cu aplicarea 
cătușelor. După ce a fost urcat în automobil, a observat martorul în regiunea feței 
colegului Nigai o lovitură. Iurco a fost condus la IP Ștefan Vodă, unde a fost documentat. 
La întrebările acuzatorului de stat, martorul Ciobanu Mihai a declarat că și concubina a 
suferit violență, însă ultima a refuzat să fie suspusă expertizei, la fel a declarat martorul 
că inculpatul Iurco a fost avertizat că în caz că nu se supune cerințelor poliției, în privința 
acetuia poate fi aplicată forța fizică;
- declarațiile martorului Corciumchin Elena, care fiind audiată în instanța de fond, 
a declarat că inculpatul, Iurco Vasile, este vecinul ei. A mai declarat martorul că în luna 
precedentă, aproximativ la data de 25-26, Vasile se certa cu soția, iar acesta a intervenit 
ca să-i împace, ulterior a chemat poliția. A mai declarat martorul că Iurco era beat și era 
imposibil de a-l calma. A explicat martorul că în familia Iurco la moment nu prea sunt 
multe conflicte, însă anterior au fost mai multe. Aproximativ cu vreo 2 ani în urmă au 
mai fost probleme în familia dată. Iurco se caracterizează pozitiv, lucrează, are la 
întreținere 6 copii. Mai declară martorul Corciumchin Elena că după ce a venit poliția ea 
a plecat. La întrebările acuzatorului de stat, martorul a declarat că în acea seară inculpatul 
Iurco o fugărea pe concubina sa, iar ea a vrut să-i împace și s-a băgat între ei. Cînd a 
venit poliția se auzeau cuvinte urîte. La fel declară martorul că inculpatul Vasile Iurco 
striga că va da foc la fîn și era beat;
- declarațiile martorului Șcerbina Liliana, care fiind audiată în instanța de fond, a 
declarat că, inculpatul Iurco Vasile este concubinul ei, În acea seară el venise beat acasă 
și ceruse cardul bancar, dar ea nu a dorit să-l ofere, deoarece luna trecută cheltuise toți 
banii, iar ea dorea să achite factura pentru lumină. Atunci Iurco mai tare a început a fi 
agresiv, după care a venit vecina și a chemat poliția. A mai declarat martorul că anterior a 
mai fost așa un coflict, cînd era însărcinată cu fiica. La fel ultima a menționat că Iurco 
este agresiv și inadecvat doar cînd servește. Față de copii nu a aplicat violență. 
La întrebările acuzatorului de stat, martorul Șcerbina a declarat că inculpatul Iurco 
nu a lovit-o, ci doar a împins-o. La fel ultima a mai spus că cînd a venit poliția și Nigai 
Dumitru, inculpatul s-a făcut agresiv deoarece ei mai înainte au avut careva conflicte. A 
mai declarat martorul Liliana Șcerbina că nu a văzut ca concubinul să-l lovească pe 
Dumitru Nigai. La moment inculpatul Iurco activează la primărie, este unica sursă de 
existeță, doar el cîștigă bani și întreține copii. La fel a declarat martorul că a fost 
deconectată de la energia electrică din cauza neplății facturii, fiindcă inculpatul se afla în 
arest și nu a primit salariu. De la stat nu primește nici un ajutor material pe copii sau ca 
familie social vulnerabilă. Referitor la faptul dacă inculpatul l-a lovit pe Nigai Dumutri, 
ultima afirmă că nu a văzut.
8.1. De asemenea, suplimentar, în cadrul examinării cauzei, în susținerea învinuirii 
formulate în privința inculpatului Iurco Vasile, partea acuzării a mai prezentat spre 
cercetare, următoarele mijloace de probă:
- Procesul-verbal de confruntate, acțiune procesuală efectuată la 09 iunie 2023, 
acțiunea efectuată între partea vătămată Dumitru Nigai și martorul Liliana Șcerbina. În 
cadrul confruntării s-a constatat că Vasile Iurco, manifesta un comportament agresiv, 
numea cu cuvinte necenzurate pe persoanele prezente la incidentul din data de 
30.05.2023 inclusiv și pe colaboratorii poliției și era predispus de a aplica violență fizică 
asupra concubinei și asupra colaboratorilor poliției, precum și a aplicat forța fizică față de 
Dumitru Nigai (f.d. 65-68);
- Raportul de expertiză judiciară nr.202330P0095 din 31.05.2023, potrivit căruia 
la Nigai Dumitru s-au depistat echimoză pe față, tumefierea și edem posttraumatic a 
țesuturilor moi mâna dreapta, fractura închisă a bazei osului 5 metacarpian mâna dreaptă; 
ce au fost cauzate prin acțiunea traumatică prin mecanism de lovire a unui corp dur, 
contondent cu suprafața de interacțiune limitată, condiționează o dereglare a sănătății de 
lungă durată și în baza acestui criteriu se califică ca vătămare corporală medie (f. d.37- 
39);
9. În acest sens, lipsesc careva temeiuri de a pune la îndoială declarațiile părții 
vătămate și ale martorilor și probele administrate în faza urmăririi penale și cercetate în 
ședința de judecată, care în ansamblu racordă între ele și pe deplin confirmă vinovăția 
inculpatului Iurco Vasile în săvîrșirea infracțiunii incriminate, iar nerecunoașterea 
vinovăției de către inculpat nu echivalează cu achitarea acestuia, de vreme ce există probe 
pertinente și concludente care, în ansamblu, din punct de vedere al coroborării lor, 
dovedesc cu certitudine vinovăția acestuia în comiterea infracțiunilor incriminate, poziția 
avocatului și a inculpatului fiind una de apărare și este îndreptată spre eschivarea de la 
răspundere pentru cele comise.
9.1. Astfel, analizând probele cercetate în ședința instanței de apel și apreciindu-le, 
din punct de vedere al coroborării lor cu celelalte probe, analizate, Colegiul penal 
constată că ele demonstrează cu certitudine vina inculpatului Iurco Vasile în comiterea 
infracțiunii imputate prin prisma prevederilor art.101 Codul de procedură penală. Instanța 
de apel stabilește cu certitudine că, Drăguțan Oleg a comis infracțiunea imputată și că 
acțiunile inculpatului au fost corect calificate de către prima instanță.
10. Față de lucrul judecat de primă instanță, Colegiul penal constată o motivare 
amplă și temeinică a sentinței pronunțate cu privire la procesul de evaluare și apreciere a 
probelor prezentate de părți în raport cu fapta incriminată prin rechizitoriu inculpatului, 
astfel fiind în corespundere cu exigențele articolului 6 din Convenția pentru Apărarea 
Drepturilor Omului și a Libertăților Fundamentale. Potrivit jurisprudenței CEDO, în 
asemenea situație, nu se mai impune o reevaluare a conținutului mijloacelor de probă, 
acestea demonstrând cu prisosință soluția dată de prima instanță. În cazul în care instanța 
de fond și-a motivat decizia luată, arătând în mod concret la împrejurările care confirmă 
sau infirmă o acuzație penală, pentru a permite părților să utilizeze eficient orice drept de 
apel/recurs eventual, o curte de recurs poate, în principiu, să se mulțumească de a relua 
motivele jurisdicției de primă instanță. (Garcia Ruis contra Spaniei, Helle contra 
Finlandei). Astfel, Colegiul penal preia argumentarea vinovăției primei instanțe și 
constată temeinicia acesteia.
11. Așa dar, Colegiul Penal reține că Obiectul juridic special al infracţiunii 
prevăzute de art. 349 Cod Penal are un caracter multiplu: obiectul juridic principal îl 
constituie relaţiile sociale cu privire la autoritatea de stat, sub a cărei egidă acţionează 
persoanele cu funcţie de răspundere şi persoanele care îşi îndeplinesc datoria obştească; 
obiectul juridic secundar îl formează relaţiile sociale cu privire la integritatea corporală a 
persoanei ori la integritatea, substanţa şi potenţialul de utilizare a bunurilor. În speță, 
libertatea și integritatea corporală a părții vătămate a avut de suferit reieșind din natura 
acțiunilor inculpatului Drăguțan Oleg Serghei.
Obiectul material al infracţiunii specificate la alin.(2) art.349 CP îl reprezintă 
corpul victimei sau bunurile aparţinând victimei.
Victimă a infracțiunii în cauză este, după caz: persoana cu funcţie de răspundere sau 
rudele ei apropiate; persoana care îşi îndeplineşte datoria obştească sau rudele ei 
apropiate. 
Reieşind din dispoziţia de la alin. (l) art.123 CP, persoană cu funcţie de răspundere 
este acea persoană care îndeplineşte următoarele trei condiţii: 1) este o persoană căreia i 
se acordă drepturi şi obligaţii într-o întreprindere, instituţie, organizaţie de stat sau a 
administraţiei publice locale ori într-o subdiviziune a lor; 2) aceste drepturi şi obligaţii i 
se acordă permanent sau provizoriu, prin stipularea legii, prin numire sau alegere, ori în 
virtutea unei însărcinări; 3) aceste drepturi şi obligaţii i se acordă în vederea exercitării 
funcţiilor autorităţii publice sau a acţiunilor administrative de dispoziţie ori a celor 
organizatorico-economice.
Din aceeaşi dispoziţie se desprinde că în calitate de persoană cu funcţie de 
răspundere evoluează, după caz: a) persoana care exercită funcţiile autorităţii publice; b) 
persoana care, într-o întreprindere, instituţie, organizaţie de stat sau a administraţiei 
publice locale ori într-o subdiviziune a lor, exercită acţiuni administrative de dispoziţie; 
c) persoana care, într-o întreprindere, instituţie, organizaţie de stat sau a administraţiei 
publice locale ori într-o subdiviziune a lor, exercită acţiuni de ordin organizatorico-
economic.
După cum reiese din Hotărârea Curţii Constituţionale privind controlul 
constituționalității dispozițiilor art.l 83 din Codul penal, nr. 1 din 11.01.2001, persoană, 
care exercită funcţiile autorităţii publice, este persoana învestită, în numele statului, cu 
împuterniciri legale de a înfăptui acţiuni care comportă consecinţe juridice pentru toţi sau 
pentru majoritatea cetăţenilor, iar acţiunile ei pe linie de serviciu nu sunt limitate de 
cadrul unui anumit departament, sistem etc.; persoană, care, într-o întreprindere, 
instituţie, organizaţie de stat sau a administraţiei publice locale ori într-o subdiviziune a 
lor, exercită acţiuni administrative de dispoziţie, este cea care are împuterniciri legate de 
dirijarea nemijlocită a unui colectiv de oameni sau de administrarea unui sector de 
muncă; persoană, care, într-o întreprindere, instituţie, organizaţie de stat sau a 
administraţiei publice locale ori într- o subdiviziune a lor, exercită acţiuni de ordin 
organizatorico-economic, este cea care are obligaţii şi împuterniciri legate de dispunerea 
şi administrarea patrimoniului.
Latura obiectivă a infracțiunii specificate la lit. a) alin. (2) art. 349 CP constă în 
fapta prejudiciabilă care se exprimă în aplicarea violenței periculoase pentru viața sau 
sănătatea persoanei cu funcție de răspundere ori a rudelor ei apropiate, sau a persoanei 
care își îndeplinește datoria obștească ori a rudelor ei apropiate în legătură cu participarea 
acestei persoane la prevenirea ori curmarea unei infracțiuni sau a unei fapte antisociale.
Colegiul Penal reține că capitolul XIII al Codului Penal nu conține o definiție a 
noțiunii de violență periculoasă pentru viața sau sănătate.
Totuși doctrina penală stabilește că prin violență periculoasă pentru viața sau 
sănătate se are în vedere vătămarea intenționată medie sau ușoară a integrității 
corporale sau a sănătății.
Această concluzie se desprinde și din pct. 6 al Hotărîrii Plenului Curții Supreme de 
Justiție nr. 23 din 28.06.2004 ”Cu privire la practica judiciară în procesele penale despre 
sustragerea bunurilor” unde se menționează că prin violenţă periculoasă pentru viaţa sau 
sănătatea persoanei(art.188 alin.(1) CP) se are în vedere violenţa care s-a soldat cu 
vătămare medie sau uşoară a integrităţii corporale sau a sănătăţii ori care, deşi nu a 
cauzat aceste urmări, comportă la momentul aplicării sale, datorită metodei de operare, 
un pericol real pentru viaţă şi sănătate.
Sub incidența noțiunii “violenţa periculoasă pentru viaţă şi sănătate” nimeresc şi 
cazurile: de compresiune a gîtului cu mîinile sau cu ajutorul unui şnur; de ţinere 
îndelungată a capului victimei sub apă; de îmbrăcare pe capul victimei a unei pungi de 
polietilenă; de aruncare a victimei de la înălţime ori dintr-un mijloc de transport etc. 
Astfel, potrivit concluziilor expuse în Raportul de expertiză judiciară 
nr.202330P0095 din 31.05.2023, în rezultatul examinării, la Nigai Dumitru s-au depistat 
echimoză pe față, tumefierea și edem posttraumatic a țesuturilor moi mâna dreapta, 
fractura închisă a bazei osului 5 metacarpian mâna dreaptă; ce au fost cauzate prin 
acțiunea traumatică prin mecanism de lovire a unui corp dur, contondent cu suprafața de 
interacțiune limitată, condiționează o dereglare a sănătății de lungă durată și în baza 
acestui criteriu se califică ca vătămare corporală medie.
Latura subiectivă a infracţiunii specificate la alin.(2) art.349 CP RM se 
caracterizează prin intenţie directă.
La examinarea speţei deferite s-a dovedit indubitabil că, Iurco Vasile îşi dădea 
seama de caracterul social periculos al acţiunilor sale, a prevăzut consecinţele social 
periculoase şi a dorit survenirea lor.
Subiectul infracţiunii specificate la alin.(2) art.349 CP RM este persoana fizică 
responsabilă care la momentul săvârşirii infracţiunii a atins vârsta de 16 ani. În cazul 
nostru Iurco Vasile, născut la 26 noiembrie 1995.
12. În circumstanțele descrise, instanţa de fond a dat o apreciere obiectivă 
ansamblului de probe prezentate de acuzatorul de stat şi a  constatat în mod întemeiat că a 
fost dovedită indubitabil comiterea infracţiunii de aplicarea violenţei nepericuloase 
pentru viaţă sau sănătate faţă de persoana cu funcţie de răspundere, în scopul sistării 
activităţii lui de serviciu, de către inculpatul Iurco Vasile.
În această ordine de idei, instanța de apel menționează faptul că, concluziile primei 
instanțe sunt motivate și argumentate din punct de vedere al temeiniciei și legalității, sub 
aspectul că, vinovăția inculpatului în săvârșirea infracțiunii imputate a fost dovedită în 
cadrul procesului penal, astfel faptele acestuia, reținute prin sentință, întrunesc elementele 
infracțiunilor imputate.
13. Din textul apelului formulat de către acuzatorul de stat, rezultă că sentința 
primei instanțe este contestată numai în partea individualizării pedepsei penale, iar ce 
ține de încadrarea juridică și vinovăție, sentința nu a fost atacată.
14. În raport cu motivele invocate de către acuzatorul de stat în apelul depus, 
Colegiul Penal reține că potrivit prevederilor art. 61 alin.(1) din Codul penal, pedeapsa 
penală este o măsură de constrângere statală și un mijloc de corectare și reeducare a 
condamnatului ce se aplică de instanțele de judecată, în numele legii, persoanelor care au 
săvârșit infracțiuni, cauzând anumite lipsuri și restricții drepturilor lor. Iar, potrivit 
alin.(2) al aceleiași dispoziții legale, pedeapsa are drept scop restabilirea echității sociale, 
corectarea condamnatului, precum și prevenirea săvârșirii de noi infracțiuni atât din 
partea condamnaților, cît și a altor persoane. Executarea pedepsei nu trebuie să cauzeze 
suferințe fizice și nici să înjosească demnitatea persoanei condamnate.
15. Conform art. 75 alin. (1) din Codul penal, persoanei recunoscute vinovate de 
săvârșirea unei infracțiuni i se aplică o pedeapsă echitabilă în limitele fixate în Partea 
specială a prezentului cod și în strictă conformitate cu dispozițiile Părții generale a 
prezentului cod. La stabilirea categoriei și termenului pedepsei, instanța de judecată ține 
cont de gravitatea infracțiunii săvârșite, de motivul acesteia, de persoana celui vinovat, de 
circumstanțele cauzei care atenuează ori agravează răspunderea, de influența pedepsei 
aplicate asupra corectării și reeducării vinovatului, precum și de condițiile de viață ale 
familiei acestuia. Iar potrivit alin.(2) al aceleiași dispoziții legale o pedeapsă mai aspră, 
din numărul celor alternative prevăzute pentru săvârșirea infracțiunii, se stabilește numai 
în cazul în care o pedeapsă mai blândă, din numărul celor menționate, nu va asigura 
atingerea scopului pedepsei. 
Colegiul, la individualizarea, stabilirea categoriei și termenului pedepsei 
inculpaților, ține cont de prevederile art. art. 7, 61, 75 din Codul penal și anume de 
gravitatea infracțiunii săvârșite, de motivul acesteia, de personalitatea celui vinovat, de 
circumstanțele cauzei care atenuează ori agravează răspunderea, de condițiile de viață ale 
familiei acestuia precum și scopul pedepsei aplicate asupra corectării și reeducării 
vinovatului. 
16. La caz, componența de infracțiune imputată inculpatului Iurco Vasile, prevăzută 
art. 349 alin. (2) lit. a) Cod Penal, se pedepsește cu închisoare de la 4 la 8 ani.
Astfel, privind gravitatea infracțiunii săvârșite, conform art.16 din Codul penal, 
Colegiul atestă că infracțiunea săvârșită de Iurco Vasile, se atribuie la categoria 
infracțiunilor grave.
În continuare, Colegiul reține că în sarcina inculpatului nu au fost stabilite nici 
circumstanțe prevăzute de art. 76 Cod Penal care ar atenua răsunderea penală și nici 
circumstanțe agravante prevăzute la art. 77 Cod Penal.
Subsecvent, instanța de apel la stabilirea categoriei și limitei pedepsei, va ține cont 
de circumstanțele cauzei, dar și de personalitatea inculpatului. 
16.1. Astfel, Colegiul Penal reține că prin sentința Judecătoriei Căușeni (sediul 
Ștefan Vodă) din 26 decembrie 2022, în privința lui Iurco Vasile a fost încetat procesul 
penal de comiterea infracțiunilor prevăzute de art.186 alin.(2), lit.b), c), d) din Codul 
penal, în legătură cu intervenirea Legii nr.243 din 24.12.2021 privind amnistia în legătură 
cu aniversarea a XXX-a de la proclamarea independenței Republicii Moldova.
Prin sentința judecătoriei Căușeni Șediul Ștefan Vodă din 20 septembrie 2017 
numitul Iurco Vasile, a fost condamnat pentru săvârșirea infracțiunilor prevăzute de 
art.186 alin.(2) lit.b), c), d) și 208 din Codul penal fiindu-i aplicată o pedeapsă sub formă 
de închisoare pe un termen de 3 ani, cu suspendare condiționată pe un termen de 2 ani.
Mai mult, Iurco Vasile, a fost atras la răspundere contravențională pentru violență în 
familie fiindu-i aplicată pedeapsă sub formă de muncă neremunerată în folosul 
comunității, totodată anterior potrivit cazierului contravențional a fost atras la răspundere 
contravențională.
Astfel, instanța de apel este de acord cu poziția acuzatorului de stat că 
circumstanțele menționate demonstrează că inculpatul Iurco Vasile este predispus la 
comiterea de infracțiunii și că sancțiunile anterioare nu au contribuit la corectarea 
ultimului și nu l-au convins să pășească pe calea corijării. 
16.2. În acest context, Colegiul penal atestă că instanța de fond corect i-a numit 
inculpatului o pedeapsă sub formă 5 (cinci) ani închisoare cu executarea pedepsei în 
penitenciar de tip semiînchis, însă pripit a conchis că în privința lui Iurco Vasile sunt 
aplicabile prevederile art. 90 alin.(1) Cod penal, în situația în care, la adoptarea soluției, 
urma să țină cont că inculpatul anterior a mai fost atras la răspundere penală, fiindu-i 
inclusiv suspendată condiționat executarea pedepsei cu închisoarea. 
Acest fapt denotă că inculpatul careva concluzii pentru sine nu și-a făcut, nu a pășit 
pe cale corijării. Acestuia anterior i s-a acordat șansa de a se corija fără a fi izolat de 
societate și a demonstra că cele comise constituie un incident în biografia acestuia, însă în 
final acestea au fost ignorate, ultimul săvîrșind o altă infracțiune cu intenție, care 
atentează la relațiile sociale la autoritatea de stat.
În acest context, instanța de apel menționează că ocrotirea activității normale a 
autorităților publice presupune în primul rînd, ocrotirea persoanelor care participă direct 
sau indirect, la exercitarea funcțiilor autorității publice. Orice atingere adusă libertății 
psihice (morale), integrității corporale, sănătății sau altor atribute ale acestor persoane, 
pentru fapte îndeplinite în exercițiul funcției, constituie o manifestare a lipsei de respect 
față de autoritatea de stat ai căror titulari sunt respectivele persoane. 
Exercitarea atribuțiilor de către reprezentanții puterii de stat își au suportul în 
principiul de supunere a cetățenilor cerințelor legitime ale acestor reprezentanți. Pe cînd 
împotrivirea acestor cerințe constituie un fenomen profund negativ, urmărind 
dezorganizarea sistemului de administrare a statului și reducerea gradului de protecție a 
drepturilor și libertăților persoanei.
17. Astfel, la caz, instanța de apel consideră că scopul legii penale cu referire la 
inculpatul Iurco Vasile va putea fi atins doar prin stabilirea în privința acestuia a 
sancțiunii în formă de închisoare cu executare reală.
18. Așadar, Colegiul Penal constată că doar o pedeapsă privativă de libertate fără 
aplicarea prevederilor art. art. 90, 90 1 Cod penal, este echitabilă la caz, care va atinge 
scopul legii penale de restabilire a echității sociale, corectare a condamnatului, precum și 
prevenirea săvârșirii de noi infracțiuni atât din partea condamnatului, cât și a altor 
persoane.
Totodată, ținînd cont de faptul Iurco Vasile nu a îndreptățit încrederea acordată de 
instanța de judecată, săvîrșind o nouă infracțiune, instanța de apel conchide că, corectarea 
inculpatului este posibilă doar prin izolarea de societate, corespunzător anume această 
pedeapsă poate atinge scopul de corectare și reeducare.
19. Pentru motivele expuse mai sus, în conformitate cu art. 415 alin. (1), pct. 2) Cod 
procedură penală, Colegiul Penal va admite apelul declarat de acuzatorul de stat 
Alexandru Covalenco împotriva sentinței Judecătoriei Căușeni (sediul Central) din 25 
iulie 2023, casînd sentința în partea aplicării art. 90 Cod penal, cu pronunțarea în această 
parte a unei noi hotărîri potrivit modului stabilit de prima instanță.
20. Colegiul Penal în susbsidiar atestă că, deși instanța de fond a hotărît să suspende 
condiţionat executarea pedepsei cu închisoarea stabilită lui Iurco Vasile, totuși în 
dispozitiv a dispus menținerea măsurii preventive – arestarea la domiciliu în privința 
acestuia pînă la devenirea definitivă a sentinței.
Astfel, nu este clar logica instanței de fond de a menține inculpatul în arest la 
domiciliu pînă la devenirea definitiă a sentinței din moment ce a decis că acesta nu 
urmează să execute real pedeapsa cu închisoarea. 
Totuși, din moment ce prin dispozititvul sentinței a fost menținută măsura 
preventivă – arestarea la domiciliu aplicată lui Iurco Vasile, instanța de apel urmează în 
acord cu prevederile art. 88 alin. (3) Cod Penal să includă perioada aflării inculpatului în 
arest în termenul de executare a pedepsei.
În conformitate cu art. art. 415 alin. (1), pct. 2), 417-418 Cod Procedură Penală, 
Colegiul Penal al Curții de Apel Centru –
D E C I D E:
Se respinge cererea apărătorului Alexandru Enachi de repunere în termen a cererii 
de apel declarată în interesele inculpatului Iurco Vasile împotriva sentinței Judecătoriei 
Căușeni (sediul Central) din 25 iulie 2023.
Apelul declarat de avocatul Alexandru Enachi în interesele inculpatului Iurco Vasile 
împotriva sentinței Judecătoriei Căușeni (sediul Central) din 25 iulie 2023, adoptată în 
cauza penală privindu-l pe Iurco Vasile *****, se respinge ca fiind depus peste termen.
Apelul declarat de acuzatorul de stat, procurorul în Procuratura raionului *****, 
Alexandru Covalenco împotriva sentinței Judecătoriei Căușeni (sediul Central) din 25 
iulie 2023 în cauza penală de învinuire a lui Iurco Vasile ***** în comiterea infracțiunii 
prevăzute de art. 349 alin. (2) lit. a) Cod Penal, se admite, casează sentința în partea 
aplicării prevederilor art. 90 Cod penal și pronunță în această parte o nouă hotărîre 
potrivit modului stabilit pentru prima instanță și anume:
Pedeapsa cu închisoarea pe un termen de 5 (cinci) ani, aplicată lui Iurco Vasile 
***** prin sentința Judecătoriei Căușeni (sediul Central) din 25 iulie 2023 în baza art. 
349 alin. (2) lit. a) Cod penal, urmează a fi executată în penitenciar de tip semiînchis.
Termenul executării pedepsei cu închisoare se va calcula din momentul reținerii lui 
Iurco Vasile de către organele competente, cu includerea în termenul executării perioada 
reținerii, arestării preventive și arestării la domiciliu de la 30 mai 2023 și pînă la 11 
decembrie 2025.
Măsura preventivă – arestarea la domiciliu, aplicată lui Iurco Vasile se revocă 
începînd cu 11 decembrie 2025, ora 14:00.
Se menține dispoziția sentinței Judecătoriei Căușeni (sediul Central) din 25 iulie 
2023 cu referire la încasarea cheltuielilor judiciare.
Decizia este susceptibilă de a fi pusă în executare din momentul adoptării, însă 
poate fi atacată cu recurs în Curtea Supremă de Justiție în termen de două luni de la data 
comunicării deciziei integrale.
Președintele ședinței, judecător:                                                  Marcel Juganari
 
Judecător:                                                                                    Adrian Cerbu
Judecător:                                                                                   Marcel Popescu