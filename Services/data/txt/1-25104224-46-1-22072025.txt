Dosarul nr. 1-164/2025 (1-25104224-46-1-22072025)
S E N T I N Ţ Ă
În numele Legii
12 decembrie 2025                                                                             or. Florești 
Judecătoria Soroca, sediul Floreşti, 
Instanţa de judecată, compusă din:
Preşedinte de şedinţă,
Judecător                       Elena Marandici 
Grefier       Bruma Liliana, Coțaga Diana, Aliona Clima- Panciuc
cu participarea  
Procurorului           Mihail Dadu
Avocatului                                   Ticu Ion 
În prezeneța:
Inculpatului - Ceban Ion 
examinând, în ședință de judecată publică, în limba de stat, în procedură 
generală, cauza penală la învinuirea lui
Ceban Ion ***** - născut la *****, în sat. *****, ***** IDNP *****, 
domiciliat în or. *****, str. *****, nr. *****, ***** serviciului militar, studii 
*****,*****, *****, a*****, 
de comiterea infracțiunii prevăzută de art.325 alin.(1) Cod penal al RM, 
Procurorul, în ședința de judecată a pledat pentru recunoașterea lui Ceban Ion 
***** ca fiind vinovat de comiterea infracțiunii prevăzute de art. 325 alin.(1) Cod 
penal și a-i aplica în baza acestei Legi pedeapsă sub formă de amendă în mărime 
de 1500 u. c. echivalent a 75 000 lei. Corpurile delicte: 1) mijloace bănești în sumă 
de 50 euro: o bancnotă cu nominalul de 10 euro, cu seria *****nr.***** o 
bancnotă cu nominalul de 20 euro, cu seria ***** nr. *****; o bancnotă cu 
nominalul de 20 euro, cu seria ***** nr. ***** – de transmis în contul statului. 2) 
Dispozitiv optic de stocare a informației de tip DVD-R pe care sunt înserate 
înregistrările video din 12.03.2025, împachetat în plic de hârtie, sigilat cu ștampila 
„Pentru pachete al DGT „Nord” a CNA”, de păstrat la cauza penală pe tot termenul 
de păstrare a dosarului. Aplicarea măsurii preventive sub formă de obligarea de a 
nu părăsi localitatea.
Avocatul Ticu Ion, în interesele inculpatului Ceban Ion *****, în cadrul 
dezbaterilor judiciare a pledat pentru achitarea inculpatului învinuit de comiterea 
infracțiunii prevăzute de art.325 alin.(1) Cod penal, din motiv că fapta acestuia nu 
întrunește elementele infracțiunii incriminate.
Inculpatul Ceban Ion *****, în ședința de judecată a susținut cele menționate 
de apărătorul său, a pledat nevinovat și a solicitat achitarea sa de comiterea 
infracțiunii prevăzute de art.325 alin.(1) Cod penal.
Procedura de citare a fost legal executată.
Termenul de examinare a cauzei penale: 22.07.2025 – 12.12.2025 
Cauza a fost repartizată judecătorului Elena Marandici la data de 15.08.2025
În baza materialelor din dosar şi a probelor administrate în şedinţa de judecată, 
instanţa de judecată, 
A   C O N S T A T A T:
Potrivit ordonanței de punere sub învinuire din 20 iunie 2025 și a 
rechizitoriului din 04 iulie 2025, Ceban Ion *****, se învinuiește de faptul că, la 
data de 12.03.2025, aproximativ la ora 08:50 min, aflându-se la volanul mijlocului 
de transport de model ”***** *****” cu numărul de înmatriculare *****, 
deplasându-se pe strada *****, orașul *****, Ceban Ion *****, a fost stopat de 
echipajul Direcției Patrulare „Nord” a Inspectoratului Național de Securitate 
Publică al IGP, compus din subofițerul superior de patrulare Mazniuc Dimitrie și 
subofițerul superior de patrulare Prohor Dan, care utilizau în exercitarea atribuțiilor 
de serviciu mijlocul de transport de model „Skoda Rapid” cu numărul de 
înmatriculare MAI 9732, în vederea documentării unei contravenții constatate – 
încălcarea regulilor de folosire a centurii de siguranță. În cadrul documentării 
contravenției prevăzute de art. 235 alin. (1) din Codul contravențional, 
conducătorul auto a fost suspectat de conducerea mijlocului de transport sub 
influența băuturilor alcoolice, fapt pentru care i s-a înaintat cerința legală de a fi 
supus testării alcoolscopice cu aparatul „Drager”, în vederea stabilirii stării de 
ebrietate și a naturii acesteia. Ca urmare, tot la data de 12.03.2025, la ora 08:58 
min, Ceban Ion *****, acționând cu intenție directă, urmărind scopul de a oferi 
persoanei publice bunuri ce nu i se cuvin pentru a nu-și exercita atribuțiile de 
serviciu în vederea documentării faptelor contravenționale depistate, a oferit și dat 
angajaților Direcției Patrulare „Nord” a INSP al IGP al MAI – care, în 
conformitate cu prevederile art. 123 alin. (2) din Codul penal, sunt persoane 
publice, iar potrivit art. 385 și art. 400 din Codul contravențional, au calitatea de 
agenți constatatori și în virtutea funcției deținute, sunt în drept să întocmească 
procese-verbale cu privire la contravențiile din competența lor – să nu 
îndeplinească acțiunile legale în exercitarea funcției și anume: să nu-l supună 
testării alcoolscopice cu aparatul „Drager” și să nu documenteze încălcarea 
regulilor circulației rutiere, respectiv să nu-l atragă la răspundere contravențională 
conform art. 235 alin. (1) Cod contravențional – „Încălcarea regulilor de folosire a 
centurii de siguranță […]” – s-a apropiat de portiera portbagajului automobilului de 
model „Skoda Rapid” cu numărul de înmatriculare MAI 9732 și a transmis 
personal angajaților de poliție mijloace bănești ce nu li se cuvin, în sumă totală de 
50 euro, suma ascunsă într-o folie din plastic, în care se afla raportul de inspecție 
tehnică periodică al automobilului condus de acesta.
Inculpatul Ceban Ion *****, fiind audiat în cadrul şedinţei de judecată, vina 
sa în comiterea infracțiunii incriminate nu a recunoscut-o și a declarat că, la data de 
12.03.2025, dimineața în timp ce se pregătea să plece la serviciu, a fost apelat de 
sora sa, cu rugămintea de a duce fetele sale la școală, dar să treacă pe la policlinică 
să dea careva analize și să procure careva medicamente. În jurul orei 08.00 s-a 
deplasat la domiciliul surorii, care i-a explicat ce trebuie să facă. Nu a stat mult la 
ea, iar pe la orele 08.05 min a ieșit din casă. A luat copiii și a urcat în automobil. În 
momentul când a dorit să pornească deplasarea, sora sa s-a apropiat, a deschis ușa 
din față dreapta a automobilului, i-a dat 50 euro și i-a spus că nu are lei să achite 
recipientul și medicamentele. Dânsul era cu centura cuplată și i-a spus să-i pună în 
”bardacioc”. După care a închis ușa și s-a deplasat până la str. Piața Marii Adunări 
din fața Consiliului raional Florești, la scări. De acolo copilul pe nume, *****, a 
plecat singură la școală, iar el cu copilul pe nume, *****, s-au deplasat spre 
policlinică. Au oprit în fața magazinului ”Local”, a intrat în ”Farmacia Familia” de 
unde a procurat recipientul pentru analize și a achitat cu cardul, după care a dus 
analiza la policlinică. După aceasta a plecat spre școală  Liceul ”Miron Costin”, 
unde a lăsat copilul la școală, iar el a pornit la serviciu la Școala Profesională. 
Deplasându-se înapoi pe str. *****, a fost stopat de agentul de patrulare, Prohor 
Dan, care i-a explicat că a încălcat Regulamentul Circulației Rutiere și anume nu, a 
fost cuplată centura de siguranță. Agentul, Prohor Dan, l-a rugat să-l urmeze. 
Dânsul a luat buletinul de identitate și a coborât din automobil ca să-l urmeze. 
După care a dat buletinul lui Mazniuc Dimitrie, colegul de echipaj a lui Prohor 
Dan, care i-a spus să aducă revizia tehnică și asigurarea. Atunci el s-a îndreptat 
spre automobilul personal. Din grabă a luat din torpedoul mașinii revizia tehnică, 
asigurarea și s-a dus înapoi. Se grăbea și a luat tot din graba din motiv că urma să  
înceapă a doua oră la școală. A dat actele lui Mazniuc Dimitrie, care s-a uitat în ele 
și între folii erau bani în sumă de 50 euro, care i-a transmis sora sa. Mazniuc 
Dimitrie l-a întrebat ce-i asta? Și al a răspuns că ”întâmplător, erau între acte”, la 
care Mazniuc Dimitrie a închis portbagajul și a făcut un apel telefonic posibil la 
112 și i-a spus să stea la o parte. Peste un timp, aproximativ 20-30 min, a venit 
grupa operativă care au cercetat cazul, l-a documentat și ceva a semnat la fața 
locului, posibil cercetarea cazului. A mai stat un minut și a întrebat dacă poate să 
plece, la care i-au permis să plece de la fața locului. A plecat la serviciu la a doua 
pereche. Peste 15-20 min, a fost apelat de către sora sa, care i-a spus că este căutat 
de doi polițiști, apoi s-a deplasat la ei. Colaboratorii de poliție i-au spus că este 
nevoie să-i urmeze. A ieșit din ograda școlii profesionale împreună cu colaboratorii 
de poliție spre automobilul lor de serviciu, unde i-a comunicat că este necesar să 
treacă testarea alcoolscopică. Dânsul a trecut testul, rezultatul fiind 0, a semnat 
tichetul Drager și i-a spus că este liber. Apoi a plecat la lucru și a continua orele. 
Tot aici a mai declarat inculpatul că, nu a propus lui Prohor Dan și Mazniuc 
Dimitrie bani, nu avea pentru ce propune, consideră că dacă propunea urma să fie 
înregistrat video. Prohor Dan filma de pe telefonul personal, se vedea de pe body 
camera. Colaboratorii de poliție nu l-au întrebat dacă a consumat băuturi alcoolice. 
Sticle de alcool pline sau goale nu erau în automobil. Nu era miros de alcool în 
automobil, nu servise în acea zi, nici cu o zi înainte, aparatul a arătat rezultatul 0. A 
concretizat faptul că a plecat  după ce a întrebat dacă poate să plece era și Mazniuc 
Dimitrie, Prohor Dan și grupa operativă, ei între ei și-au confirmat dacă au finisat 
acțiunile și dacă poate să plece și i-au permis să plece. Își cere scuze în înregistrare 
de toată situația creată și anume a spus ”scuzați pentru situația creată”. El tot 
pentru prima dată are așa situație. A fost avertizat de răspundere penală referitor la 
darea de mită după ce a închis portbagajul și făcuse informația la 112. La data de 
12.03.2025 nu avea nici un punct de penalizare. Timp de 10 ani a avut în total 4 
sancțiuni contravenționale demult, nu din anul 2025. La momentul stopării centura 
nu era cuplată. Când discuta cu polițiștii, ultimii i-au spus care este sancțiunea în 
timp ce a coborât și se deplasa la automobilul lor de serviciu și i-au spus de 
amenda de 300 lei și puncte de penalizare. Suspiciuni de alcool la fața locului nu 
au fost. Prima dată când au venit și a fost supus testului și la întrebarea sa pentru 
ce? A primit răspuns ”așa trebuie”. Nici l-a școală nimic nu i s-a explicat. Nu a 
încercat să aplaneze situația în sensul de a o ușura de la început până a documenta. 
A văzut cum sora sa a pus banii în torpedoul mașinii, dar anume concret în care 
acte i-a pus nu a văzut, a întins mână în torpedou și a lăsat bani. El de la locul 
șoferului nu a văzut locul concret. A făcut achitarea cu card personal, lângă 
policlinică nu este schimb valutar, iar pentru a se deplasa la schimb valutar era 
mult timp, el se grăbea. Actele prezentate la polițiști erau în torpedoul mașinii unde 
sora sa a pus banii, nu poate explica poziția banilor în acte. A mai comunicat că a 
luat actele și a transmis polițistului, nu poate să explice cum au ajuns acolo, iar el 
chiar uitase cum i-a pus. La fața locului nu i-a spus nimeni că o să fie supus testării 
alcoolcopice, în general nu s-a adus discuția despre starea de ebrietate. Când a 
închis portbagaj el a spus că întâmplător, la ce i-au spus că vei da explicații acolo, 
să stea acolo.
Audiind inculpatul, martorii, examinând materialele dosarului, apreciind 
probele pe cauza penală din punct de vedere al pertinenţei, concludenţii, utilităţii 
şi veridicităţii lor, iar toate în ansamblu din punct de vedere al coroborării lor, 
verificând concomitent argumentele din rechizitoriu în raport cu probele cercetate 
în cadrul şedinţei de judecată, instanţa de judecată conchide că, Ceban Ion, 
urmează a fi achitat de comiterea infracțiunii incriminate, reieşind din 
următoarele considerente.
Probele acuzării:
- Declarațiile martorului, Prohor Dan, care fiind audiat în ședința de judecată 
a declarat sub jurământ instanței că, pe Ceban Ion nu l-a cunoscut până la 
momentul faptei, nu sunt rude. Din câte își amintește prin luna martie a fost 
implicat în serviciu, dacă nu greșește 13 martie anul curent, împreună cu colegul 
său, Mazniuc Dimitrie, pe teritoriul raionului *****. Activând în orașul *****, nu 
își amintește strada, a stopat un automobil. Își amintește că era de model *****, 
nu-își amintește numărul de înmatriculare, la volanul căruia se afla o persoană de 
gen masculin, identificându-l ca fiind Ceban Ion. A fost stopat pentru încălcarea de 
folosire a centurii de siguranță. S-a apropiat de automobil, s-a prezentat și a cerut 
actele pentru control, aducându-i la cunoștință încălcarea care a comis-o. Își 
amintește că pe bancheta din față a automobilului condus de inculpat erau careva 
sticle de șampanie, pline sau goale nu-își amintește, a avut dubii că consumase și 
băuturi spirtoase. Invitându-l la automobilul de serviciu pentru a întocmi proces-
verbal cu privire la contravenție, s-a apropiat și întrebându-l dacă a consumat  
băuturi spirtoase timp de 24 de ore, acesta a comunicat că ceva puțin a consumat. 
În momentul dat întocmea proces-verbal conform art. 235 alin.(1) Cod 
contravențional, iar Ceban Ion a încercat prin mai multe vorbe pentru a nu 
documenta cazul, încerca în mod verbal să nu documenteze cazul, îndeosebi când a 
auzit de stare de ebrietate că este suspectat s-a aprins, s-a agitat, prin diferite 
gesturi și vorbe dorea ca să nu-i fie întocmit proces-verbal, le-a propus să le lase de 
ceai, la care el și colegul său de mai multe ori l-a avertizat că darea de mită a unor 
angajați se atrage la răspundere penală. Ultimul nu prea a reacționat la avertizare, 
mergea la fel cu inițiativa de a ne propune ceva să nu-i fie întocmit proces-verbal și 
să nu fie testat la alcool. Din nou l-a avertizat, el continua cu procesul-verbal, din 
motive că baza de date E-data a poliție nu funcționa la acel moment, toată ziua 
colegul său, Mazniuc Dimitrie, i-a cerut să prezinte certificatul de înmatriculare și 
revizia tehnică pentru a verifica valabilitatea. Ion Ceban a plecat în automobilul 
personal, a luat asigurarea și revizia tehnică și a înmânat colegului. Colegul său 
luând asigurarea și revizia tehnică, verificând valabilitatea acestora a observat 
careva bancnote în euro. Atunci colegul său l-a întrebat ce-i cu banii dați, la care 
inculpatul a spus că s-a încurcat, în timpul verificării actele erau în automobil, în 
portbagaj. După ce inculpatul a spus că s-a încurcat colegul a închis portbagajul, 
văzând acțiunile ilegale a lui Ion Ceban de mituire, a sunat grupa operativă a IP 
***** și a chemat grupa operativă pentru documentarea cazului. Întrebându-l 
personal pe Ion Ceban de ce a oferit acești bani le-a comunicat că s-a încurcat, 
întrebându-l dacă i-a cerut bani le-a comunicat că nu, pur și simplu s-a încurcat. A 
mai declarat martorul în cauză că, revizuind prin telefon a găsit un video prin care 
spune că nu a cerut bani și recunoaște că el a pus bani. A recunoscut că erau bani, 
dar întâmplător. Tot aici a mai comunicat că, văzând acțiunile ilegale sunt obligați 
să denunțe cazul. S-a apropiat deja grupa de documentare și a fost documentat 
cazul. În cadrul documentării cazului nu a manifestat comportament provocator ca 
acesta să le dea bani. Înțelegea că atunci când propunea de ceai, dorește să le ofere 
careva mijloace bănești să nu documenteze cazul. A mai menționat că Mazniuc 
Dimitrie data viitoare poate să prezinte video de la fața locului. Video a fost filmat 
cu telefonul propriu și cu body camera, a dublat să fie sigur, la urmărirea penală nu 
l-a dat.
Tot aici a mai comunicat că la data de 12 martie din câte îi amintește aparatul 
Drager era descărcat sau nu funcționa și a fost efectuat testul alcoolscopic mai 
târziu, testarea a fost efectuată după ce a chemat grupa operativă. Nu își amintește 
ce aparat Drager avea, au cinci aparate și zilnic sunt diferite, fiecare serviciu 
schimbă aparatul Drager în fiecare zi, la data faptei nu-își amintește ce aparat 
Drager a avut în dotare. Aparatul era descărcat din câte își amintesc. Testarea a 
făcut-o colegul său, Mazniuc Dimitrie, tot cu același aparat, a fost încărcat sau 
schimbate bateriile. Nu își amintește dacă l-a încărcat sau au schimbat bateriile.  
Nu își amintește când a fost supus testării inculpatul, aparatul a fost încărcat și apoi 
a fost testat. Nu își amintește ce a făcut Ceban Ion cât s-a încărcat aparatul, 
rezultatul a fost negativ. Nu își amintește locul testării inculpatului. Inculpatul după 
stopare a plecat de la locul stopării cu grupa operativă. Din grupa operativă făcea 
parte anchetatorul, expertul și încă o persoană, 3 persoane, identitatea persoanelor 
nu își amintește. Pe Ceban Ion l-a văzut de 2 ori în ziua respectivă, a 2 oară când a 
fost testat alcoolscopic. După ce a plecat inculpatul cu grupa operativă l-a mai 
văzut când a fost testat alcoolscopic. Menționeză faptul că inculpatul nu a fost 
testat la fața locului, dar a fost testat în fața școlii unde activează, după 
documentarea cazului la art. 235 Cod Contravențional. Ceban Ion trebuia să plece 
la IP Florești cu grupa operativă pentru acțiuni procesuale, când au dorit să plece la 
inspectorat pentru a-l testa, Ceban Ion era plecat deja la locul de muncă, a plecat la 
locul lui de muncă, acolo l-a testat și a ieșit testul negativ. Până a se duce la școală 
nu s-au deplasat la inspectorat, a făcut legătura cu anchetatorul. Nu cunoaște cât 
durează încărcarea Dragerului, durează câteva zeci de minute, concret nu știe cât. 
Dacă și să procure baterii trebuie să se deplaseze. Schimbarea bateriilor durează 
rapid. Nu-își amintește dacă Dragerul a fost încărcat la priză sau cu baterii. Ceban 
Ion a plecat de la fața locului cu mașina personală. Odată cu sosirea la fața locului 
a grupei operative, dânșii au predat inculpatul pentru documentarea cazului. Ei nu 
l-au testat la fața locului, dar nici nu i-au permis să plece, nu au verificat dacă 
inculpatul a urcat la volanul automobilului sau a venit cineva și a urcat. Nu a fost 
reținut dar grupa operativă a documentat cazul de corupere, a predat inculpatul 
pentru documentarea cazului, a predat actele pentru documentare. A fost testat de 
către colegul său, nu cunoaște dacă colegul său i-a propus să-i fie prelevate probe 
biologice sau nu în condițiile în care aparatul Drager nu funcționa. Prima probă 
este testarea alcoolscopică, nu era posibil să-i propună prelevarea probelor 
biologice înainte de a fi supus testării cu aparatul Drager.
Tot aici a mai declarat martorul în cauză, referitor la mijlocul tehnic video a 
fost documentat procesul-verbal de cercetare la fața locului, body camera nu a 
predat-o privind cercetarea la fața locului. Toate probele au fost fixate cu body 
camera și telefonul propriu care va fi prezentat de Mazniuc Dimitrie. Sunt probe pe 
telefonul propriu atunci când inculpatul propunea de ceai. În serviciu sunt dotați 
numai cu o body cameră pentru ambii. Nu își amintește multe detalii. Își amintește 
doar că erau sticle de șampanie. Nu a documentat prezența sticlelor în automobilul 
lui Ceban Ion, vizual a văzut. Nu își amintește dacă Ceban Ion avea careva puncte 
de penalizare la momentul întocmirii procesului-contravențional. A aplicat și 
puncte de penalizare în calitate de pedeapsă. Urmează să expedieze materialul în 
instanța de judecată dacă acumula mai mult de 15 puncte de penalizare. Consideră 
că posibil a verificat dacă el avea sau nu puncte de penalizare, nu își amintește 
dacă a verificat sau nu, baza de date nu funcționa. Dacă nu a expediat materialul 
înseamnă că nu ave acumulate 15 puncte de penalizare. Atunci baza de date nu 
funcționa, proces-verbal a fost întocmit. La finele serviciului predau materialele, 
informația privind achitarea amenzii se duce la Direcția patrulare Nord. Baza de 
date nu activa, a întocmit proces-verbal. Dacă materialul nu a fost trimis în instanță 
înseamnă că nu a acumulat 15 puncte. Automobilul de serviciu are sistem GPS.
- Declarațiile martorului Mazniuc Dimitrie, care fiind audiat în ședința de 
judecată a declarat sub jurământ instanței că, pe Ceban Ion îl cunoaște, nu sunt 
rude sau prieteni, îl cunoaște dintr-un caz de serviciu. La începutul lunii martie 
2025, aflându-se în serviciu cu colegul său, Prohor Dan, în orașul Florești, de către 
colegul său Prohor Dan a fost stopat un mijloc de transport nu își amintește 
modelul, după câte ține minte pe motivul încălcarii regulei cu centura de siguranță. 
La momentul convorbirii cu Ceban Ion, el lucra, documenta alți participanți la 
trafic, colegul său încercând să întocmească procesul - verbal de contravenție a 
purtat careva discuții cu el, după care i-a solicitat să prezinte asigurarea și raportul, 
el finisând procesele - verbale cu alte persoane i-a cerut lui Ceban Ion să înmâneze 
actele care le-a cerut colegul său pentru verificare. Ceban Ion a prezentat actele, 
verificând actele a depistat că sunt mijloace bănești printre ele, fiind întrebat ce 
înseamnă asta? Acesta a comunicat că: ”din neatenție”. Ulterior a pus actele în 
mijlocul de transport, i-a spus colegului să iasă din automobil și a încuiat-o. A 
apelat serviciul 112 și a comunicat cele întâmplate. La fața locului a venit grupa 
operativă a IP Florești și a documentat cazul dat.
Tot aici a mai declarat martorul că, din spusele colegului său Prohor Dan, 
Ceban Ion la întrebarea dacă a consumat băuturi sau substanțe, ultimul a comunicat 
că da, prin diverse fraze ”hai să ne înțelegem” ca să îl iertăm. Fraza ”pentru un 
ceai” nu ține minte dacă a spus-o. Consideră că banii i-a dat pentru nedocumentare. 
Careva acțiuni cu elemente de provocare nu au fost în privința lui Ceban Ion. 
Acțiunile au fost filmate cu camera de telefon mobil a colegului său Prohor Dan, 
care a adus astăzi în ședință un CD cu înregistare care conțin ca Ceban Ion este 
avertizat despre darea de mita. Înregistrarea a fost efectuată cu telefonul colegului 
său. Din spusele colegului său Ceban Ion a fost preîntâmpinat despre corupere și 
efectele ei. Tot aici a mai comunicat că a intervenit în momentul în care colegul 
său era în unitatea de transport, iar Ceban Ion alături de mijlocul de transport. El a 
dublat cerința ca să prezinte actele. Nu își amintește dacă anterior l-a mai văzut sau 
vorbit cu Ceban Ion. Ceban Ion a plecat la mijlocul lui de transport când a cerut să 
prezinte actele, totodată se exprima cu fraze ”vă rog frumos poate cumva ceva ?” 
Nu a auzit ca Ceban Ion să zică: ”vă propun bani ca să soluționați cazul”. Colegul 
său nu i-a spus că Ceban Ion i-a propus bani. La întrebarea : ”ce-i cu asta?” Ceban 
Ion i-a spus că: ”din neatenție”.  A concluzionat că vrea să hotărască cazul cu 
nedocumentare pentru că în acte erau mijloace bănești. Actele cu mijloacele 
bănești i-au fost transmise lui. Locul testării alcoolscopice a fost la poarta școlii 
unde Ceban Ion activează. Colegul său i-a spus că Ceban Ion a consumat băuturi 
alcoolice. După ce a venit grupa operativă Ceban Ion stătea în preajmă, a participat 
la documentare. După documentarea cazului de către anchetatorul grupei operative, 
Ceban Ion urma să plece la IP Florești pentru a da explicații și noi trebuia să îi 
urmăm la IP pentru a fi testat alcooscopic, deoarece la fața locului nu s-a putut 
testa deoarece Dragerul era descărcat. În drum spre IP, colegul său a făcut rost de 
baterii pentru Drager. Ajungând la IP, a constat că Ceban Ion nu era deoarece 
trebuia să plece la serviciu la școală. Ulterior, a plecat la școală, colegul său l-a 
chemat și l-au testat la poarta școlii, rezultatul fiind 0,00 mg/l. Nu își amintește 
unde au oprit pentru a face rost de baterii, probabil la benzinărie, între timp s-a mai 
produs și un accident, era ocupat cu apeluri telefonice și nu îți amintește cu 
precizie. De la locul stopării până la IP Florești sunt aproximativ 1-2 km. Bonul de 
plată de cumpărare a bateriilor nu-l are. Act de testare alcooscopică a fost făcut în 
fața școlii. Efectuarea testării a durat aproximativ 1-3 min, iar cu efectuarea actelor 
aproximativ 10 min aproximativ, testarea alcoolscopică a început la școală. A mai 
comunicat că nr. ”2025-107” indicat pe verso în procesul - verbal din 12 martie 
2025  este numărul cărții II a materialului, numărul respectiv este incorect, din 
eroare nu a finalizat tot numărul, acesta este doar începutul. În R II a solicitat să fie 
înregistrată fapta de propunere a mijloacelor bănești și starea de ebrietate. Pentru a 
testa alcoolscopic, nu este nevoie de a indica asta în R II, dar Ceban Ion i-a 
comunicat lui Prohor Dan că el a consumat băuturi. A apelat doar la serviciul 112 
pentru a chema grupa operativă, respectiv automat se înregistrează și transmite la 
Direcția Patrulare Nord, de acolo le-au telefonat și le-au comunicat că faptul este 
înregistrat în R II. Ordonanța și procesul - verbal se întocmesc la momentul testării. 
Automobilul de serviciu INSP are GPS, nu cunoaște dacă sistemul GPS al 
automobilului de serviciu stabilește doar itinerarul sau/și opririle. Nu ține minte 
dacă i-a propus prelevarea probelor biologice lui Ceban Ion. Când a venit grupa 
operativă, camera din dotare al automobilului nu a prezentat pentru că nu poate. Nu 
își amintește dacă a prezentat, dacă este la dosar înseamnă că a prezentat. Imaginile 
video de pe body camera nu cunoaște unde sunt, ele se stochează la DPN al INSP. 
Nu cunoaște dacă ele au fost extrase din sistem, nu depinde de acțiunile sale, ele 
automat se stochează. La predarea serviciului predau și body camera. Body camera 
poate stoca până la 3 ore, în dependență de încărcătură. Au doar o body cameră la 
echipaj, body camera era în portbagajul mijlocului de transport. La momentul 
stopării body camera se afla în mijlocul de transport (portbagaj) al serviciului. 
După caz nu cunoaște daca lui Ceban Ion i s-a întocmit proces-verbal cu privire la 
contravenție. De mijlocul de transport a lui Ceban Ion, dânsul personal nu s-a 
apropiat.
Pentru constatarea existenţei infracţiunii, identificarea făptuitorului şi 
constatarea vinovăţiei, au mai fost prezentate şi următoarele mijloace de probă 
din partea acuzării, în particular:
- Procesul-verbal de cercetare la fața locului, acțiune procesuală efectuată la 
12.03.2025, prin care în portbagajul automobilului de serviciu de model ”Skoda 
Rapid” cu numerele de înmatriculare MAI 9732, au fost depistate și ridicate 
mijloace bănești în sumă de 50 euro (f.d.15-16).
- Procesul-verbal de examinare, acțiune procesuală efectuată la 12.03.2025, 
prin care au fost examinate mijloacele bănești depistate și ridicate în cadrul 
cercetării la fața locului din 12.03.2025 (f.d.20).
- Procesul-verbal de examinare, cu anexă stenograma, acțiune procesuală 
efectuată la 10.04.2025, prin care s-a examinat suportul informațional de tip 
„DVD-R”, cu înregistrările video din 12.03.2025 a camerei de corp *****, 
prezentate de Inspectoratul Național de Securitate Publică, cu anexă (f.d.64-69).
- Ordonanță de recunoaștere și anexare a corpurilor delicte mijloace bănești în 
sumă de 50 euro: o bancnotă cu nominalul de 10 euro, cu seria *****nr.***** o 
bancnotă cu nominalul de 20 euro, cu seria ***** nr. *****; o bancnotă cu 
nominalul de 20 euro, cu seria ***** nr. *****, recunoscute în calitate de corpuri 
delicte și anexate la materialele cauzei penale prin ordonanța din 03.06.2025 
(f.d.69).
- Dispozitiv optic de stocare a informației de tip „DVD-R”, pe care sunt 
înserate înregistrările video din 12.03.2025, împachetat în plic de hârtie, sigilat cu 
ștampila „Pentru pachete al DGT „Nord” a CNA”, recunoscut în calitate de corp 
delict și anexat la materialele cauzei penale prin ordonanța din 03.06.2025 (pe 
coperta dosarului).
Probele apărării:
- Declarațiile martorului *****, care fiind audiată în ședința de judecată a 
declarat sub jurământ instanței că, Ceban Ion este *****. La data de 12.03.2025 
era o dimineața grăbită, avea prima oră. Personal are 3 copii. A rugat fratele să 
ducă 2 copii la școală din motiv că se grăbea la serviciu. Dânsa l-a chemat. Apoi l-
a mai rugat să treacă pe la farmacie să cumpere un recipient pentru analize 
medicale, în drum spre școală l-a rugat să treacă pe la farmacie, un recipient trebuia 
să cumpere și careva medicamente. Neavând  bani în numerar, l-a ajuns din urmă 
la poartă, a ajuns la automobil, se afla la domiciliu în fața casei sale, i-a dat 50 de 
euro ca să-i schimbe, 2 bancnote a câte 20 euro și una de 10 euro, i-a aruncat din 
grabă, au căzut, i-a ridicat și i-a aruncat în mașină din grabă. Apoi ***** a pornit 
mașina și a început deplasarea. Un copil era pe bancheta din față și altul pe 
bancheta din spate. A plecat la serviciu la Școala Profesională, unde pe la orele 10 
dimineața, au venit doi colaboratori de poliție, însoțiți de o maestra angajată a 
școlii profesionale. Au venit la auditoriul unde dânsa petrecea ora. S-au prezentat, 
își aduce aminte că era unul cu ochelari Prohor, al doilea nu s-a prezentat. A ieșit 
pe hol după care au întrebat-o de domnul Ion, au dus o mică conversație. I-a 
întrebat de ce îl caută la care a și primit răspuns. Au spus că Ion a vrut să-i pună pe 
ei în situație, ceva cu mita, i-a întrebat ce fel de mită și i-au spus ceva de 50 de 
euro, la care ea a menționat că banii ea i-a dat și poate să îi ia amprentele, dacă este 
posibil, căci nu era cu interese. A explicat pentru ce au fost banii dar nu avea sens. 
După ce a explicat s-a apropiat de ei un alt polițist de statură înaltă, el nu s-a 
prezentat. În repetat au întrebat unde este Ion, l-a telefonat și fratele ei a venit. 
Totul s-a întâmplat în timpul lecțiilor pe teritoriul școlii profesionale. I-a spus că îl 
caută și el s-a apropiat. Ei au plecat, le-a urat o zi bună. Tot aici a mai comunicat 
că de obicei în automobil este o mapă și a aruncat în mapa aceea unde stau 
documentele, mașina este a fratelui său de model ”*****”, mereu poate să arunce 
întrucât el era ocupat. I-a pus în spațiul de depozitare în torpedoul mașinii. Era 
grăbită, banii nu erau boțiți, banii nu i-a pus la loc vizibil dar între folii. 
Colaboratorii de poliție i-au zis de acei 50 de euro, a auzit de la ei câte ceva, pe 
parcurs a aflat situația.
De asemenea, în cadrul cercetării judecătorești, din materialele cauzei, au fost 
invocate de partea apărării ca probe care confirmă nevinovăția inculpatului în 
comiterea infracțiunii incriminate:
- informația parvenită de la unitatea de gardă (f.d.4);
- tichetul Drager (f.d.5);
- proces – verbal privind constatarea faptei (f.d.11);
- ordonanța din 12.03.2025 ora 10: 16 min (f.d.12);
- decizia asupra cauzei contravenționale (f.d.13);
- proces – verbal de consemnare a denunțului (f.d.14);
- proces – verbal de cercetare la fața locului, fototabel (f.d.15 - 19);
- proces – verbal de audiere a lui Mazniuc Dimitrie (f.d.23);
- proces – verbal de audiere a lui Prohor Dan (f.d.25);
- explicația dată de Ceban Ion din 12.03.2025 (f.d.27);
- raportul agentului Denis Negru (f.d.36);
- proces – verbal de audiere suplimentară a martorului Mazniuc Dimitrie 
(f.d.37 - 39);
- proces – verbal de audiere suplimentară a martorului Prohor Dan (f.d.44);
- ordine (f.d.45 - 59);
- informația că Ceban Ion a achitat amenda de 300 lei (f.d.60);
- stenograma (f.d.64) – prin care partea apărării pretinde a demonstra că în 
înregistrarea video anexată la materialele dosarului la cererea martorului Mazniuc 
Dimitrie, inculpatul a spus ”o chicat”;
- scrisoare parvenită de la INSP prin care se informează avocatul că itinerarul 
automobilului de serviciu a fost remis organului de urmărire panelă, însă acesta nu 
a fost anexat la urmărirea penală (f.d.).
- înregistrarea conținutului apelului telefonic parvenit la Serviciul Național 
Unic pentru Apeluri de Urgență 112, la data de 12.03.2025 aproximativ ora 09:00, 
de la colaboratorul de Poliție, Mazniuc Dimitrie (f.d.).
- CD - ul cu itinerarul mijlocului de transport din dotarea poliției cu n/î MAI 
9732 din 12.03.2025, în perioada de timp cuprinsă între 08:57 min – 10: 50 ,min 
(f.d.). 
Aprecierea instanței:
În conformitate cu prevederile art.26 alin.(2), (3) Cod de procedură penală, 
judecătorul judecă materialele şi cauzele penale conform legii şi propriei 
convingeri bazate pe probele cercetate în procedura judiciară respectivă. 
Judecătorul nu trebuie să fie predispus să accepte concluziile date de organul de 
urmărire penală în defavoarea inculpatului sau să înceapă o judecată de la ideea 
preconcepută că acesta a comis o infracţiune ce constituie obiectul învinuirii. 
Sarcina prezentării probelor învinuirii îi revine procurorului.
Potrivit art.93 alin.(1) Cod de procedură penală, probele sînt elemente de fapt 
dobîndite în modul stabilit de prezentul cod, care servesc la constatarea existenţei 
sau inexistenţei infracţiunii, la identificarea făptuitorului, la constatarea vinovăţiei, 
precum şi la stabilirea altor împrejurări importante pentru justa soluţionare a 
cauzei.
Conform art.101 alain.(1) – (4) Cod de procedură penală, fiecare probă 
urmează să fie apreciată din punct de vedere al pertinenţei, concludenţei, utilităţii 
şi veridicităţii ei, iar toate probele în ansamblu – din punct de vedere al coroborării 
lor. Reprezentantul organului de urmărire penală sau judecătorul apreciază probele 
conform propriei convingeri, formate în urma examinării lor în ansamblu, sub toate 
aspectele şi în mod obiectiv, călăuzindu-se de lege. Nici o probă nu are o valoare 
dinainte stabilită pentru organul de urmărire penală sau instanţa de judecată. 
Instanţa de judecată este obligată să pună la baza hotărîrii sale numai acele probe la 
a căror cercetare au avut acces toate părţile în egală măsură şi să motiveze în 
hotărîre admisibilitatea sau inadmisibilitatea tuturor probelor administrate.
Conform art.51 alin.(1) Cod penal, temeiul real al răspunderii penale îl 
constituie fapta prejudiciabilă săvârșită, iar componența infracțiunii, stipulată în 
legea penală, reprezintă temeiul juridic al răspunderii penale. 
Potrivit art.52 alin.(1) Cod penal, se consideră componență a infracțiunii 
totalitatea semnelor obiective și subiective, stabilite de legea penală, ce califică o 
faptă prejudiciabilă drept infracțiune concretă. 
Alin.(2) al aceluiași articol stabilește că componența infracțiunii reprezintă 
baza juridică pentru calificarea infracțiunii potrivit unui articol concret din 
prezentul cod. 
În conformitate cu prevederile art.8 din Cod de procedură penală, persoana 
acuzată de săvîrşirea unei infracţiuni este prezumată nevinovată atîta timp cît 
vinovăţia sa nu-i va fi dovedită, în modul prevăzut de prezentul cod, într-un proces 
judiciar public, în cadrul căruia îi vor fi asigurate toate garanţiile necesare apărării 
sale, şi nu va fi constatată printr-o hotărîre judecătorească de condamnare 
definitivă. Nimeni nu este obligat să dovedească nevinovăţia sa. Concluziile despre 
vinovăţia persoanei de săvîrşirea infracţiunii nu pot fi întemeiate pe presupuneri. 
Toate dubiile în probarea învinuirii care nu pot fi înlăturate, în condiţiile 
prezentului cod, se interpretează în favoarea bănuitului, învinuitului, inculpatului. 
Astfel, la adoptarea unei hotărâri de condamnare prin prisma jurisprudenței 
CtEDO, până la rămânerea definitivă, inculpatul are statutul de persoană 
nevinovată, la fel se reține că pronunțarea unei decizii judecătorești de 
condamnare, prezumția de nevinovăție este răsturnată cu efecte erga omnes, iar 
soluția magistraților trebuie să se bazeze pe probe certe de vinovăție. Or, în caz de 
îndoială, ce nu poate fi înlăturată prin probe, trebuie să se pronunțe o soluție de 
achitare. 
În conformitate cu prevederile art.390 alin.(1) pct.3) Cod de procedură penală, 
sentinţa de achitare se adoptă dacă fapta inculpatului nu întruneşte elementele 
infracţiunii.
În pricină, Ceban Ion se învinuiește de comiterea infracțiunii prevăzute de 
art.325 alin.(1) Cod penal, cu următoarele semne calificative: ”Oferirea și darea, 
personal unei persoane publice de bunuri, sub orice formă, ce nu i se cuvin, pentru 
aceasta, pentru neîndeplinirea unei acţiuni în exercitarea funcţiei sale.”
Prin totalitatea probelor cercetate în ședința de judecată, cu respectarea 
prevederilor legale care reglementează probele și probatoriul, din punct de vedere 
al pertinenței, concludenții, utilității, veridicității și coroborării reciproce, instanța 
de judecată constată că probele prezentate spre cercetare în cadrul ședinței de 
judecată de partea acuzării, nu demonstrează fără dubiu vinovăția lui Ceban Ion în 
comiterea infracțiunii prevăzute de art.325 alin.(1) Cod penal. 
În conformitate cu prevederile art.113 Cod penal, se consideră calificare a 
infracţiunii determinarea şi constatarea juridică a corespunderii exacte între 
semnele faptei prejudiciabile săvîrşite şi semnele componenţei infracţiunii, 
prevăzute de norma penală. Calificarea oficială a infracţiunii se efectuează la toate 
etapele procedurii penale de către persoanele care efectuează urmărirea penală şi 
de către judecători.
Analizând elementele constitutive ale componenței de infracțiune incriminate 
lui Ceban Ion, instanța de judecată notează că, obiectul juridic special al 
infracțiunii în pricină îl constituie relațiile sociale cu privire la buna desfășurare a 
activității în sfera publică care set incompatibilă cu săvârșirea unor fapte de 
corupere a persoanelor publice sau a persoanelor publice străine. 
Obiectul juridic material sau imaterial al infracțiunii în pricină îl reprezintă 
”remunerația ilicită” care se exprimă în bunurile, serviciile, privilegiile sau 
avantajele, sub orice formă, ce nu i se cuvin persoanei publice.
La caz, obiectul material al pretinsei infracțiuni constă în remunerația ilicită 
exprimată în bunuri – bani, în sumă de 50 euro.
Latura obiectivă a infracțiunii prevăzute de art.325 alin.(1) Cod penal constă în 
fapta prejudiciabilă care se exprimă doar prin acţiune, care poate opera în mod 
alternativ: promisiune, oferire sau dare, personal sau prin mijlocitor, unei persoane 
publice servicii, privilegii sau, sub orice formă, ce nu i se cuvin persoanei publice 
sau pentru o altă persoană. De aici, instanța notează că fapta prejudiciabilă 
cunoaște trei modalități normative cu caracter alternativ: promisiune, oferire și 
dare.
Infracțiunea incriminată la art.325 alin.(1) Cod penal, este formală şi se 
consumă odată cu săvîrşirea acţiunii de promisiune, oferire (indiferent dacă 
persoana publică ori persoana publică străină nu se lasă coruptă şi nu le acceptă ori 
nu a reuşit să realizeze solicitarea) sau din momentul dării în întregime a 
remuneraţiei ilicite.  
Latura subiectivă a infracțiunii în pricină, se caracterizează prin intenție 
directă, adică făptuitorul trebuie să cunoască și să dorească că remuneraţia ilicită, 
pe care o promite, oferă sau o dă unei persoane publice, nu se cuvine, ci reprezintă 
contraechivalentul pentru a-l determina să acţioneze în interesul său sau al 
persoanelor pe care le reprezintă.
Motivele infracțiunii în cauză se exprimă în năzuința făptuitorului de a obține 
unele avantaje nepatrimoniale, de a-și ajuta o persoană apropiată, interesul material 
și altele.
Scopul infracțiunii prevăzute art.325 alin.(1) Cod penal este unul special, care 
poate adopta oricare din următoarele forme:
1) Scopul îndeplinirii în interesul corupătorului sau al persoanelor pe care le 
reprezintă, de către persoană publică a unei acțiuni în exercitarea funcției sau 
contrar funcției în cauză;
2) Scopul neîndeplinirii în interesul corupătorului sau al persoanelor pe care le 
reprezintă, de către persoană publică a unei acțiuni în exercitarea funcției sau 
contrar funcției în cauză;
3) Scopul întârzierii îndeplinirii în interesul corupătorului sau al persoanelor pe 
care le reprezintă, de către persoană publică a unei acțiuni în exercitarea funcției 
sau contrar funcției în cauză;
4) Scopul grăbirii îndeplinirii în interesul corupătorului sau al persoanelor pe 
care le reprezintă, de către persoană publică a unei acțiuni în exercitarea funcției 
sau contrar funcției în cauză.
Subiect al infracţiunii de corupere activă poate fi orice persoană fizică 
responsabilă ce a împlinit vîrsta de 16 ani. Subiect al infracţiunii de corupere activă 
poate fi şi o persoană juridică, cu excepţia autorităţilor publice.
Generalizând cele mai sus-enunțate, instanța de judecată notează că, în pricină, 
este absolut obligatoriu ca remuneraţia ilicită dată persoanei publice să constituie 
un contraechivalent al conduitei pe care coruptul se angajează să o adopte, 
conduită ce se concretizează alternativ în: îndeplinirea sau neîndeplinirea, 
întîrzierea sau grăbirea îndeplinirii unei acţiuni în exercitarea funcţiei sale sau 
contrar acesteia. Or, dacă remuneraţia ilicită nu reprezintă contraechivalentul 
conduitei pe care persoana publică se angajează să o aibă, cele comise nu vor 
alcătui elementele componenţei infracţiunii prevăzute la art.325 Cod penal. 
Respectiv, pentru a reține în fapta inculpatului Ceban Ion întrunirea 
elementelor componenței infracțiunii prevăzute de art.325 alin.(1) Cod penal, 
acuzarea urma să demonstreze că banii în sumă de 50 euro au fost transmiși de 
către Ceban Ion angajaților de poliție cu titlu de contraechivalent al conduitei 
polițistului de a nu documenta cazul contravențional, inclusiv urma să demonstreze 
care anume caz contravențional s-a petins a nu se documenta contra remunerației 
date. 
În pricină, deși Ceban Ion a transmis bani în sumă de 50 euro colaboratorului 
de poliție în momentul stopării, totuși, din probele administrate în pricină, nu 
rezultă fără dubiu că banii transmiși au constituit contraechivalentul unei anumite 
conduite pe care Ceban Ion ar fi așteptat-o de la ofițerii de patrulare Mazniuc 
Dimitrie și Prohor Dan. Or, în cadrul cercetării judecătorești s-a stabilit cert că la 
momentul stopării, lui Ceban Ion i-a fost întocmit proces - verbal cu privire la 
contravenție în baza art.235 alin.(1) Cod contravențional și aplicată sancțiunea 
contravențională sub formă de amendă în mărime de 600 lei, care a fost achitată de 
Ceban Ion în termen de 3 zile, sumă de 300 lei (f.d.60 - verso). 
Prin urmare, instanța constată că documentarea contravenției pentru comiterea 
căreia inculpatul a fost sancționat cu amendă mai mică decât suma transmisă 
persoanelor publice, nu justifică conduita de la care ar fi pretins inculpatul 
persoanelor publice de a se abține. 
Totodată, instanța de judecată apreciază critic declarațiilor martorilor acuzării 
Mazniuc Dimitrie și Prohor Dan, care se contrazic reciproc deși, anume martorii în 
cauză au fost persoanele publice cărora le-au fost transmiși banii de către Ceban 
Ion. Or, din conținutul acestor declarații coroborate cu probele materiale 
administrate în proces, nu rezultă că banii au fost transmiși de Ceban Ion în scopul 
determinării la un anumit comportament care i-ar beneficiar inculpatului sau unei 
persoane apropiate.
În special, instanța remarcă că, declarațiile martorilor acuzării se contrazic 
anume la capitolul supunerii testării alcoolscopice a inculpatului. Astfel, în timp ce 
martorul Prohor Dan a declarat în ședința de judecată, sub jurământ instanței că: 
”...Își amintește că pe bancheta din față a automobilului condus de inculpat erau 
careva sticle de șampanie, pline sau goale nu-își amintește, a avut dubii că 
consumase și băuturi spirtoase....”, cu toate acestea, prin procesul – verbal de 
cercetare la fața locului și planșa foto anextă la acesta (f.d.15-19), nu au fost 
constatată existența cărorva sticle de alcool în automobilul inculpatului la 
momentul stopării. Or, din conținutul procesului – verbal de cercetare la fața 
locului se atestă că obiectul supus cercetării a constituit strada ***** din or. *****, 
în care se aflau ambele automobile, iar în condițiile în care conducătorul auto a fost 
suspectat de conducerea automobilului în stare de ebrietate, având sticle de alcool 
pe bancheta din față a automobilului, este omisiunea agenților statului care în 
cadrul acțiunii procesuale de cercetare la fața locului nu au fixat și nu au constatat 
tot cumulul de circumstanțe relevante cauzei. 
De asemenea, instanța apreciază critic cele declarate de martorul Prohor Dan în 
ședința de judecată precum că: ”... îndeosebi când a auzit de stare de ebrietate că 
este suspectat s-a aprins, s-a agitat, prin diferite gesturi și vorbe dorea ca să nu-i 
fie întocmit proces-verbal, le-a propus să le lase de ceai ...”, ”... mergea la fel cu 
inițiativa de a le propune ceva să nu-i fie întocmit proces-verbal și să nu fie testat 
la alcool ...”. Or, potrivit tichetului Drager anexat la materialele cauzei (f.d.5), 
Ceban Ion avea 0,00 mg/l alcool în aerul expirat (f.d.5). Astfel, nefiind în stare de 
ebrietate, nu se explică de ce inculpatul s-ar fi comportat agitat și ar fi dat mită 
colaboratorilor organului de poliție în circumstanțele în care amenda pentru 
necuplarea centurii era mult mai mică decât suma transmisă și dânsul nu se afla în 
stare de ebrietate alcoolică. 
Tot aici, instanța de judecată remarcă circumstanțele stabilite din înregistrările 
audio-video cercetate în proces, anexate la materialele cauzei atât de către organul 
de urmărire penală în calitate de corp delict, cât și de către martorul Mazniuc 
Dimitrie în cadrul cercetării judecătorești. Or, ambele conțin înregistrarea din 
momentul depistării banilor, moment în care la întrebarea polițistului ”ce-i cu banii 
aștia ?”, inculpatul Ceban Ion a răspuns că ”întâmplător, o chicat”.
Mai mult ca atât, instanța de judecată remarcă că nici un martor audiat în 
ședința de judecată nu a confirmat că Ceban Ion ar fi transmis banii cu scopul de a 
nu documenta cazul, însă ambii martori au confirmat că la întrebarea polițiștilor 
”ce-i cu banii aștia ?”, inculpatul a răspuns ”întîmplător, din neatenție”.
La acest capitol, instanța de judecată va reține declarațiilor martorului apărării 
*****, care fiind audiată în ședința de judecată a declarat sub jurământ instanței că, 
”în dimineața zilei respective, dânsa a pus în torpedoul automobilului inculpatului, 
printre acte, suma de 50 euro, bani care erau destinați pentru a efectua careva 
cumpărături la farmacie și pentru a achita careva analize la instituția medicală”, 
deoarece aceste declarații se confirmă atât prin imaginile video cercetate în ședința 
de judecată, în care inculpatul spune că a pus banii întâmplător, cât și prin 
declarațiile martorilor acuzării care de asemenea au confirmat că la fața locului 
inculpatul spunea că banii au fost puși în acte întâmplător, din neatenție. Or, deși 
faptul că banii au fost puși în acte de către martorul *****, nu exclude transmiterea 
lor de către inculpat în calitate de mită colaboratorului de poliție, totuși, în cadrul 
cercetării judecătorești acuzarea nu a demonstrat în nici un fel că banii depistați în 
actele inculpatului au fost puși cu intenția 
La fel, declarațiile martorilor date în ședința de judecată referitor la motivul din 
care inculpatul nu a fost supus testării la fața locului, acestuia i s-a permis să 
continue deplasarea la volanul automobilului personal până a fi testat la alcool și 
motivul din care inculpatul a fost testat ulterior, în timp ce se afla la locul de 
muncă, instanța de judecată le apreciază critic. Or, declarațiile martorului Prohor 
Dan precum că ”... la data de 12 martie din câte îi amintește aparatul Drager era 
descărcat sau nu funcționa și a fost efectuat testul alcoolscopic mai târziu, testarea 
a fost efectuată după ce a chemat grupa operativă. .... Aparatul era descărcat din 
câte își amintesc. Testarea a făcut-o colegul său, Mazniuc Dimitrie, tot cu același 
aparat, a fost încărcat sau schimbate bateriile. Nu își amintește dacă l-a încărcat 
sau au schimbat bateriile.  Nu își amintește când a fost supus testării inculpatul, 
aparatul a fost încărcat și apoi a fost testat. Nu își amintește ce a făcut Ceban Ion 
cât s-a încărcat aparatul, rezultatul a fost negativ. Nu își amintește locul testării 
inculpatului...”, se contrazic cu declarațiile martorului Mazniuc Dimitrie, care în 
ședința de judecată a declarat instanței că: ”Colegul său i-a spus că Ceban Ion a 
consumat băuturi alcoolice. După ce a venit grupa operativă Ceban Ion stătea în 
preajmă, a participat la documentare. După documentarea cazului de către 
anchetatorul grupei operative, Ceban Ion urma să plece la IP Florești pentru a da 
explicații și noi trebuia să îi urmăm la IP pentru a fi testat alcooscopic, deoarece 
la fața locului nu s-a putut testa deoarece Dragerul era descărcat. În drum spre 
IP, colegul său a făcut rost de baterii pentru Drager. Ajungând la IP, a constat că 
Ceban Ion nu era deoarece trebuia să plece la serviciu la școală. Ulterior, a plecat 
la școală, colegul său l-a chemat și l-au testat la poarta școlii, rezultatul fiind 0,00 
mg/l. Nu își amintește unde au oprit pentru a face rost de baterii, probabil la 
benzinărie, între timp s-a mai produs și un accident, era ocupat cu apeluri 
telefonice și nu își amintește cu precizie. De la locul stopării până la IP Florești 
sunt aproximativ 1-2 km. Bonul de plată de cumpărare a bateriilor nu-l are. Act de 
testare alcooscopică a fost făcut în fața școlii. Efectuarea testării a durat 
aproximativ 1-3 min, iar cu efectuarea actelor aproximativ 10 min aproximativ, 
testarea alcooscopică a început la școală”. 
În conformitate cu prevederile art. 10 din Regulamentul privind modul de 
testare alcoolscopică, de testare antidrog şi examinare medicală pentru stabilirea 
stării de ebrietate şi naturii ei, aprobat prin Hotărârea Guvernului nr. 296 din 
16.04.2009, temei pentru efectuarea testării alcoolscopice și/sau a testării antidrog 
servește suspectarea consumului de alcool, droguri, analogi ai substanței 
stupefiante sau psihotrope sau de alte substanțe ce provoacă ebrietate, mărturia 
persoanei examinate despre faptul consumului, precum și prezența simptomelor 
provocate de acțiunea acestora: miros de alcool din gură, instabilitatea pozei, 
dereglarea mersului, tremurul accentuat al degetelor, pleoapelor, limbii, 
comportarea neadecvată.
Potrivit art.11 din Regulamentul privind modul de testare alcoolscopică, de 
testare antidrog şi examinare medicală pentru stabilirea stării de ebrietate şi 
naturii ei, aprobat prin Hotărârea Guvernului nr. 296 din 16.04.2009, persoana 
abilitată cu dreptul de efectuare a testării alcoolscopice este obligată: a) să verifice 
starea funcţională a aparatului etilotest; b) să informeze subiectul despre faptul că 
urmează a fi testat la existenţa  vaporilor de alcool în aerul expirat; c) să explice 
persoanei testate procedura testării alcoolscopice; d) să respecte instrucţiunile 
privind ordinea testării alcoolscopice şi normele sanitaro-igienice, desigilînd 
dispozitivul de protecţie (muştiucul) în prezenţa examinatului; e) să extragă pe 
suport de hîrtie rezultatul măsurării, să-l completeze cu datele necesare şi să-l 
aducă la cunoştinţa subiectului testat contra semnătură, cu anexarea ulterioară la 
procesul-verbal de constatare a contravenţiei. În cazul refuzului subiectului testat 
de a semna extrasul cu rezultatul testării va face menţiunea respectivă; f) să explice 
subiectului dreptul de a contesta, în caz de dezacord, rezultatul testării 
alcoolscopice; g) să conducă subiectul, în cazul în care concentraţia de alcool în 
aerul expirat corespunde stării de ebrietate cu grad avansat de alcoolemie, la o 
instituţie medicală abilitată pentru efectuarea examinării medicale şi acordarea 
asistenţei narcologice necesare.
Conform art.13 din Regulamentul privind modul de testare alcoolscopică, de 
testare antidrog şi examinare medicală pentru stabilirea stării de ebrietate şi 
naturii ei, aprobat prin Hotărârea Guvernului nr. 296 din 16.04.2009, persoana 
testată alcoolscopic și/sau antidrog, care nu este de acord cu procedura testării, 
funcţionarea aparatului de testare, rezultatul testării, este în drept să-l conteste, prin 
examinarea medicală cu prelevarea obligatorie a probelor biologice. În acest caz 
persoana testată este însoţită de angajatul Inspectoratului Național de Securitate 
Publică al Inspectoratului General al Poliţiei la cea mai apropiată instituţie 
medicală abilitată, dar nu mai tîrziu de 2 ore după testarea alcoolscopică sau după 
testarea antidrog.
În conformitate cu prevederile art.25 alin.(5) pct.21 din Legea nr.320 din 
27.12.2012 cu privire la activitatea Poliției și statutul polițistului, în realizarea 
atribuţiilor de serviciu, poliţistul are următoarele împuterniciri: pct.21) să verifice 
persoana care conduce mijlocul de transport atunci când se bănuieşte că persoana 
respectivă este sub influenţa alcoolului, substanţelor stupefiante, psihotrope, toxice 
sau este afectată de medicamente pentru a nu admite la conducerea mijlocului de 
transport această persoană, precum şi persoana care nu are dreptul de a conduce 
vehicule sau care, din cauza stării sale de sănătate, creează pericol pentru siguranţa 
traficului.
Raportând normele de drept sus-indicate circumstanțelor cauzei, instanța de 
judecată constată că, din momentul în care colaboratorii poliției de patrulare au 
avut suspiciuni că Ceban Ion conduce automobilul în stare de ebrietate, erau 
obligați să supună conducătorul auto testării la alcool la fața locului, iar în 
circumstanțele în care aparatul Drager din oricare motiv nu funcționa, colaboratorii 
de poliție erau obligați prin lege să însoțească conducătorul auto la instituția 
medicală abilitată pentru efectuarea examenului medical în vederea stabiliri stării 
de ebrietate și a naturii ei.
În pricină, având suspiciuni că Ceban Ion conducea mijlocul de transport în 
stare de ebrietate, până a-l supune testului la alcool, reprezentanții organului de 
poliție i-au permis să continue deplasarea la volanul automobilului personal, fără a-
l supune testării. 
Mai mult ca atât, instanța de judecată consideră necesar a nota și faptul că, în 
cadrul cercetării judecătorești nu a fost prezentată nici o probă care ar confirma că 
într-adevăr în momentul stopării inculpatului aparatul Drager din dotarea 
echipajului respectiv era descărcat sau nu funcționat dintr-un alt motiv și polițiștii 
s-au deplasat pentru a cumpăra baterii. Or, aceste argumente au fost combătute prin 
înregistrarea itinerarului automobilului de serviciu cu care Mazniuc Dimitrie și 
Prohor Dan se deplasau la data faptei, eliberată de către de către autoritatea publică 
la demersul instanței, prin care se confirmă că automobilul respectiv nu a staționat 
la nici un punct comercial de unde ar fi putut să cumpere baterii sau să reîncarce în 
alt mod aparatul Drager și nu s-au deplasat la IP Florești după cum a declarat 
martorul Mazniuc Dimitrie pentru a-l supune pe Ceban Ion testului la alcool.  
Prin urmare, analizând tot cumul de probe administrate în pricină, instanța de 
judecată conchide că în cadrul cercetării judecătorești nu s-a demonstrat 
circumstanțele indicate în rechizitoriu, care ar confirma existența în fapta 
inculpatului a componenței infracțiunii de corupere activă. 
Mai mult ca atât, instanța de judecată reține argumentul apărării potrivit căruia, 
s-a considerat că reacția polițistului Mazniuc Dimitrie în momentul depistării 
banilor între actele inculpatului a fost dictată și de faptul că anterior ultimul nu a 
promovat testarea integrității profesionale pe motiv că nu a raportat anumite 
circumstanțe din care s-ar deduce acte de corupție (fapt confirmat prin copiile 
hotărârilor judecătorești anexate cu titlu informativ la materialele cauzei), astfel 
încât, în circumstanțele speței, ultimul s-a văzut obligat să raporteze cazul, fără a 
ține cont dacă în speță există real întrunite elementele componenței de infracțiune 
sau nu.
În concluzie, în cadrul examinării circumstanțelor cauzei şi probatoriului 
administrat, instanța de judecată constată că nu a fost stabilită întrunirea tuturor 
elementelor infracțiunii prevăzute de art.325 alin.(1) din Cod penal în acțiunile lui 
Ceban Ion ***** și anume, nu s-a demonstrat scopul transmiterii banilor și faptul 
că banii respectivi au fost transmiși ca echivalent al neîndeplinirii de către polițiști 
a acțiunilor de documentare a cauzei contravenționale. Respectiv, vina inculpatului 
în săvârșirea infracțiunii incriminate a nu fost demonstrată incontestabil, potrivit 
principiului „in dubio pro reo”, considerente din care inculpatul Ceban Ion ***** 
urmează a fi achitat în ordinea art.390 alin.(1) pct.3) din Cod de procedură penală, 
în conformitate cu care sentința de achitare se adoptă dacă fapta inculpatului nu 
întrunește elementele infracțiunii.
Corpuri delicte:
În conformitate cu prevederile art.158 alin.(1) Cod de procedură penală, 
corpuri delicte sînt recunoscute obiectele în cazul în care există temeiuri de a 
presupune că ele au servit la săvîrşirea infracţiunii, au păstrat asupra lor urmele 
acţiunilor criminale sau au constituit obiectivul acestor acţiuni, precum şi bani sau 
alte valori ori obiecte şi documente care pot servi ca mijloace pentru descoperirea 
infracţiunii, constatarea circumstanţelor, identificarea persoanelor vinovate sau 
pentru respingerea învinuirii ori atenuarea răspunderii penale.
Potrivit art.162 alin.(1), (3) Cod de procedură penală, în cazul în care 
procurorul dispune încetarea urmăririi penale sau în cazul soluţionării cauzei în 
fond, se hotărăşte chestiunea cu privire la corpurile delicte. În acest caz: 1) uneltele 
care au servit la săvîrşirea infracţiunii vor fi confiscate şi predate instituţiilor 
respective sau nimicite; 2) obiectele a căror circulaţie este interzisă vor fi predate 
instituţiilor respective sau nimicite; 3) lucrurile care nu prezintă nici o valoare şi 
care nu pot fi utilizate vor fi distruse, iar în cazurile în care sînt cerute de persoane 
ori instituţii interesate, ele pot fi remise acestora; 4) banii şi alte valori dobîndite pe 
cale criminală sau asupra cărora au fost îndreptate acţiunile criminale se restituie 
proprietarului sau, după caz, se trec în venitul statului. Celelalte obiecte se predau 
proprietarilor legali, iar dacă aceştia nu sînt identificaţi, se trec în proprietatea 
statului. În caz de conflict referitor la apartenenţa acestor obiecte, litigiul se 
soluţionează în ordinea procedurii civile. Banii marcaţi, asupra cărora au fost 
îndreptate acţiunile criminale, se trec în venitul statului, iar echivalentul lor se 
restituie proprietarului de la bugetul de stat, Banii sau alte valori materiale utilizate 
din contul mijloacelor financiare alocate pentru activitatea specială de investigaţii, 
în scop de identificare a intenţiilor şi de verificare a sesizării cu privire la 
săvârşirea infracţiunii, se trec la bugetul de stat; 5) documentele care constituie 
corpuri delicte rămîn în dosar pe tot termenul de păstrare a lui sau, la solicitare, se 
remit persoanelor interesate; 6) obiectele ridicate de organul de urmărire penală, 
dar care nu au fost recunoscute corpuri delicte, se remit persoanelor de la care au 
fost ridicate. În caz de achitare a persoanei, precum şi în caz de scoatere de sub 
urmărire penală pe temei de reabilitare, contravaloarea obiectelor alterate sau 
pierdute în cadrul efectuării expertizei judiciare sau a altor acţiuni legale se 
restituie proprietarului sau posesorului legal, indiferent de calitatea lui procesuală, 
din bugetul de stat.
La caz, prin ordonanța OUP din 12 martie 2025, a fost recunoscut în calitate de 
corp delict mijloace bănești în sumă de 50 euro în două bancnote de 20 euro și o 
bancnotă de 10 euro, ridicate prin procesul – verbal de cercetare la fața locului, cu 
anexarea la procesul penal 20253800113 (f.d.22).
Prin ordonanța OUP din 03 iunie 2025 (f.d.69), s-au recunoscut în calitate de 
corpuri delicte și s-au anexat la cauza penală:
1)    mijloacele bănești: 10 euro, seria *****; 20 euro, seria *****; 20 euro, 
seria *****, împachetate în plic de hârtie  cu codul de bare 
*****”POLIȚIA”, sigilat cu ștampila ”pentru pachete” a DGT Nord a 
CNA;
2)    DVD-R ”OMEGA” cu înregistrările video din 12.03.2025, împachetat în 
plic de hârtie, sigilat cu ștampila ”pentru pachete” a DGT Nord a CNA.
Astfel, în momentul în care sentința va deveni definitivă: mijloacele bănești sus-
nominalizate urmează a fi restituite lui Ceban Ion, iar suportul optic cu 
înregistrările video din 12.03.2025, urmează a se păstra la cauza penală pe tot 
termenul de păstrare a dosarului. 
În conformitate cu prevederile art.396 Cod de procedură penală, dispozitivul 
sentinţei de achitare sau de încetare a procesului penal trebuie să cuprindă:
1) numele, prenumele şi patronimicul inculpatului;
2) dispoziţia de achitare a inculpatului sau de încetare a procesului penal şi 
motivul pe care se întemeiază achitarea sau încetarea procesului;
3) dispoziţia de revocare a măsurii preventive, dacă o astfel de măsură a fost 
aplicată;
4) dispoziţia de revocare a măsurilor de asigurare aplicate conform art.203 
alin.(2) -  în cazul sentinţei de achitare sau în cazul sentinţei de încetare a 
procesului penal în temeiurile prevăzute la art.391 alin.(1) pct.1) şi 4) - 6)
Măsuri preventive și măsuri asiguratorii în pricină nu au fost aplicate. 
În conformitate cu prevederile art.art.382-387, 390 alin.(1) pct.3) 392-393, 
396, 400, 402 din Cod de procedură penală, instanța de judecat, 
H O T Ă R Ă Ș T E:
Ceban Ion *****, se achită de comiterea infracțiunii prevăzute de art.325 
alin.(1) Cod penal, pe motiv că fapta inculpatului nu întruneşte elementele 
infracţiunii.
În conformitate cu art. 390 alin. (3) Cod de procedură penală, sentinţa de 
achitare duce la reabilitarea deplină a inculpatului.
Corpurile delicte:
- mijloacele bănești: o (unu) bancnotă cu nominalul de 10 euro, seria *****; 2 
(două) bancnote cu nominalul 20 euro, seria *****; 20 euro, seria *****, 
împachetate în plic de hârtie cu codul de bare *****”POLIȚIA”, sigilat cu 
ștampila ”pentru pachete” a DGT Nord a CNA – a se transmite lui Ceban Ion, la 
intrarea sentinței în vigoare.
- DVD-R ”OMEGA” cu înregistrările video din 12.03.2025, împachetat în plic 
de hârtie, sigilat cu ștampila ”pentru pachete” a DGT Nord a CNA – a se păstra la 
materialele cauzei penale pe tot termenul de păstrare a dosarului. 
Sentința poate fi contestată cu apel la Curte de Apel Nord, în termen de 15 zile 
din momentul pronunțării, prin intermediul Judecătoriei Soroca, sediul Florești. 
    Președinte de ședință
           Judecător                                                                       Elena Marandici
  