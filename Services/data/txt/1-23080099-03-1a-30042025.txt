C U R T E A     D E     A P E L     N O R D
Dosarul nr.1a-269/25          Judecătoria Bălți, sediul central
Nr.PIGD 1-23080099-03-1a-30042025           Judecător Andrei Guțu
D E C I Z I E
În numele Legii
11 decembrie 2025                  municipiul Bălți 
Colegiul penal al Curții de Apel Nord, 
În completul compus din: 
Președintele ședinței, judecător  Ghenadie Liulca
Judecătorii         Ludmila Iarmaliuc, Aurelia Andronache
Grefier                      Doina Ștribu
cu participarea:
Procurorului              Liliana Pasat
Avocatului              Igor Trofimov
a judecat în ședință publică, în ordine de apel, apelul declarat de către 
avocatul Igor Trofimov în interesul inculpatului Barladean Boris, împotriva 
sentinței Judecătoriei Bălți, sediul central din data de 08 aprilie 2025, prin care:
Barladean Boris *****, a.n. *****, n/i *****, 
originar şi domiciliu din s.*****, cetăţean al 
Republicii Moldova, celibatar, fără persoane la 
întreţinere, antecedente penale:
       - sentinţa Judecătoriei Bălţi din data de 30.06.2023, 
art.368 al.1, 84 al.1 Cod penal  la 2 ani 6 luni închisoare, 
condiţionat, conform art.90 Cod penal, perioada de 
probaţiune 2 ani,
-a fost recunoscut vinovat în săvârșirea infracțiunii prevăzute de art. 352/1 
alin. (1) Cod penal.
Termenele de judecare a cauzei:
- în instanța de fond : 05.06.2023-08.04.2025, 
- în instanța de apel :29.04.2025 – 11.12.2025.
După expunerea esenței cauzei de către judecătorul raportor, ținând cont de 
materialele cauzei, opiniile participanților la proces, pentru expunere asupra 
apelului înaintat, Colegiul penal, -
C O N S T A T Ă :
Soluția și argumentele instanței de fond:
Prin sentința Judecătoriei Bălți, sediul central din data de 08 aprilie 2025 
Barladean Boris a fost recunoscut vinovat de săvîrşirea infracţiunii prevăzute de 
art.352/1 alin. (1) Cod Penal, cu liberare de răspundere penală, în temeiul 
prescripţiei, potrivit art.art.53 lit.g) şi 60 al.(1) în coraborare cu art.10 Cod penal.
Prin prezenta sentință fiind soluționată și soarta corpurilor delicate.
Adoptând sentința în cauză prima instanță a reținut, că Barladean Boris 
ocupând funcţia de comandant pluton tehnic geniu companie geniu în cadrul 
Brigăzii 1 Infanterie motorizată, deţinând gradul militar de locotenent, acţionând în 
scopul încasării mijloacelor financiare destinate ca plată lunară pentru închirierea 
spaţiului locativ, urmărind astfel producerea unor consecinţe juridice pentru sine, 
contrar Regulamentului cu privire la modul de stabilire şi plată a indemnizaţiei 
lunare pentru închirierea spaţiului locativ militarilor pe contract ai Armatei 
Naţionale aprobat prin ordinul Ministrului apărării nr. 576 din 13.08.2018, unde 
sunt prevăzute cazurile de sistare a plăţii indemnizaţiei lunare pentru închirierea 
spaţiului locativ, fără a utiliza spaţiul locativ şi respectiv a domicilia de facto în 
apartamentul luat în chirie, de pe adresa mun. *****, cunoscând şi despre încetarea 
acţiunii Contractului de locaţiune din 28.10.2022, aferent imobilului indicat, a 
efectuat declaraţii necorespunzătoare adevărului către Comisia locativă a Brigăzii 1 
Infanterie motorizată, care reprezintă organul abilitat cu dreptul de a stabili plata 
(eliberarea) indemnizaţiei lunare pentru închirierea spaţiului locativ, şi anume, prin 
Rapoartele sale din 22.11.2022 şi din 25.11.2022, scrise pe numele Comandantului 
Brigăzii 1 Infanterie motorizată, depuse ulterior la Comisia locativă a Brigăzii 1 
Infanterie motorizată, a solicitat stabilirea plăţii şi respectiv achitarea indemnizaţiei 
lunare pentru închirierea spaţiului locativ pentru luna noiembrie a anului 2022, 
potrivit contractului de locaţiune încheiat aferent apartamentului de pe adresa - 
municipiul *****, având în vedere că închiriază în continuare şi are necesitate de 
spaţiu locativ respectiv, efectuând astfel falsuri în declaraţii, or Barladean Boris a 
menţionat pe propria răspundere că nu sunt careva circumstanţe privind pierderea 
dreptului la plata indemnizaţiei lunare pentru închirierea spaţiului locativ conform 
Regulamentului cu privire la modul de stabilire şi plată a indemnizaţiei lunare 
pentru închirierea spaţiului locativ militarilor pe contract ai Armatei Naţionale 
aprobat prin ordinul Ministrului apărării nr. 576 din 13.08.2018, iar ca rezultat în 
baza Procesului-verbal nr. 414 din 25.11.2022 al şedinţei Comisiei locative a 
Brigăzii 1 Infanterie motorizată şi a Ordinului comandantului Brigăzii 1 Infanterie 
motorizată nr. 313 din 01.12.2022, militarul Barladean Boris a beneficiat şi 
respectiv i-a fost achitată suma de 1900 lei, pe când ultimul, nu a locuit de fapt în 
apartamentul vizat, cunoscând şi despre rezilierea contractului de locaţiune, în baza 
declaraţiei locatorului, depusă la Serviciul Fiscal de Stat, începând cu 18.11.2022.
Judecând prezenta cauză în procedură generală, prin prisma probelor 
cercetate în ședința de judecată instanța de fond a stabilit faptul infracțiunii 
imputate inculpatului Barladean Boris și vinovăția acestuia în comiterea ei, 
acțiunile inculpatului instanța le-a calificat conform art. 352/1 alin. (1) Cod penal - 
falsul în declaraţii, declaraţia necorespunzătoare adevărului, făcută unui organ 
competent în vederea producerii unor consecinţe juridice, pentru sine, atunci când, 
potrivit legii, declaraţia serveşte pentru producerea acestor consecinţe.
Solicitările apelantului:
La 08 aprilie 2025 instanța de fond a pronunțat sentința în cauză, care în 
termen a fost atacată cu apel de către avocatul Igor Trofimov în interesul 
inculpatului Barladean Boris, cu solicitarea casării și pronunțarea unei soluții noi 
de achitare de sub învinuirea adusă celui din urmă pe motivul lipsei componenţei 
de infracţiune, şi anume pe motivul lipsei fapte infracţionale.
Menționează apărătorul următoarele aspecte:
-instanţa atestă faptul că la momentul depunerii de către apelant a declaraţiilor din 
22.11.2022 şi din 25.11.2022, contractul de locaţiune din 28.10.2022 şi-a încetat 
acţiunea sa (efectele). Şi aceasta a concluzionat-o din faptul că locatorul ***** a 
depus la Inspectoratul fiscal o declaraţie de reziliere a contractului de locaţiune din 
28.10.2022 încheiat între ***** şi Barladean Boris ( f.d. 93 vol II). În acelaşi timp, 
partea apărării a invocat faptul că rezoluţiunea nu s-a produs, deoarece nu a fost 
operată în raport cu partea contractuală - Barladean Boris, deoarece declaraţia de 
rezoluţiune (şi nu de reziliere aşa cum este indicat în f.d.93 vol I şi în sentinţă) 
poate produce efectul rezoluţiunii doar în raport cu partea contractuală şi doar dacă 
este opusă acesteia în condiţiile prevăzute de lege şi de contract. Valoarea juridică 
a acestei declaraţii de reziliere, depusă de către locatorul ***** faţă de 
Inspectoratul Fiscal de Stat, nu are nici un cfect în ce-l priveşte pe Barladean Boris, 
iar ca urmare o astfel de declaraţie de rezoluţiune nu poate produce efectul încetării 
prin rezoluţiune a contractului de locaţiune din 28.10.2022 încheiat între ***** şi 
Barladean Boris. Deşi partea apărării a invocat prevederile articolului 921 al 
Codului civil („Declaraţia de rezoluţiune”), prin care se stabileşte că dreptul la 
rezoluţiune se exercită de către partea îndreptăţită prin declaraţie scrisă notificată 
celeilalte părţi contractante, instanţa nu s-a pronunţat asupra acestor circumstanţe. 
La caz, instanţa a apreciat ca valabil, producător de efecte juridice, un act 
nevalabil, care nu are nici un efect juridic, or o eventuală declaraţie de rezoluţiune, 
pentru ca să fie valabilă şi producătoare de efecte, urma să fie opusă doar lui 
Barladean Boris şi nicidecum altor persoane, şi nici chiar inspectoratului fiscal. 
Odată ce declaraţia de rezoluţiune nu a fost făcută faţă de Barladean Boris, o astfel 
de declaraţie nu poate să producă efectul încetării contractului de locaţiune prin 
rezoluţiune. Ca urmare, la momentul depunerii declaraţiilor pe care acuzarea o 
pretinde a fi false, contractul de locaţiune din 28.10.2022 era valabil, și avea 
acţiune. Declaraţia de rezoluţiune a contractului, depusă de către ***** la 
Inspectoratul Fiscal de Stat, şi care nu a fost adusă la cunoştinţă lui Barladean 
Boris şi care nu a fost notificată lui Barladean Boris, nu poate servi drept act 
juridic valabil, producător de efecte juridice şi nu poate servi confirmare a 
învinuirii aduse inculpatului, iar pe acest motiv, sentinţa este pasibilă de a fi casată.
- instanța susţine că declaraţiile inculpatului nu au fost evaluate şi apreciate de 
către instanţă doar din considerentul că inculpatul a adoptat o poziţie de apărare şi 
deoarece declaraţiile inculpatului nu coroborează cu probele acuzării. Instanţa a 
adoptat o sentinţă arbitrară şi inechitabilă, având în vedere că nu a pus la 
fundamentul soluţiei adoptate şi declaraţiile inculpatului, disconsiderându-le doar 
pe temei că acestea au fost făcute în scop de apărare. - partea apărării a invocat că 
contractul de locaţiune din 28.10.2022, în punctul 5.7. prevede că încetarea 
locaţiunii trebuie să fie precedată de o somaţie făcută în adresa locatarului cu cel 
puţin 30 zile înainte, iar lipsa declaraţiei faţă de locatarul Barladean Boris, lipsa 
somaţiei de evacuare făcută cu 30 zile înainte de încetarea locaţiunii, aşa cum o 
prevede contractul, de altfel făcută la fel față de locatarul Barladean Boris, face ca 
acest contract de locaţiune, la ziua declarării pretins false, să fie un contract viu, 
valabil şi activ. Apărarea a făcut referinţă şi la prevederile articolului 921 al 
Codului civil („Declaraţia de rezoluţiune”) care stabileşte că dreptul la rezoluţiune 
se exercită de către partea îndreptăţită prin declaraţie scrisă notificată celeilalte 
părţi contractante, precum şi că partea îndreptăţită, dacă invocă un interes 
justificat, poate, în locul rezoluţiunii, să ceară instanţei de judecată să declare 
rezoluţiunea prin hotărîre judecătorească. La fel partea apărării a făcut referinţă şi 
la prevederile articolului 922 al Codului civil („Decăderea din dreptul la 
rezoluţiune”) care stabileşte că creditorul este decăzut din dreptul la rezoluţiune în 
temeiul articolului 919 al Codului civil, în cazul în care creditorul nu notifică 
declaraţia de rezoluţiune într-o perioadă rezonabilă după apariţia acestui drept.
Din textul acestor norme este posibil de dedus următoarele lucruri: Declaraţia de 
rezoluţiune, pentru ca aceasta să producă efecte juridice, ***** o putea face doar 
faţă de Barladean Boris; ***** putea să facă declaraţia de rezoluţiune doar în 
termenul rezonabil, depăşirea căruia produce ulterior şi efectul decăderii din 
dreptul de a o mai invoca; Efectul rezoluţiunii contractului de locaţiune - încetarea 
locaţiunii, se putea produce nu mai devreme decât după 30 de zile de la momentul 
când lui Barladean Boris i s-a făcut somaţia despre rezoluţiune. Având în vedere 
clauza 5.7 al contractului de locaţiune din 28.10.2022, care prevede că încetarea 
locaţiunii trebuie să fie precedată de o somaţie făcută în adresa locatarului cu cel 
puţin 30 zile înainte.
Declaraţia de rezoluţiune ***** nu a făcut-o faţă de Barladean Boris, iar 
prin urmare o așa declaraţie nu a produs efecte. Prin urmare, analizând 
circumstanţele legate de existenţa impedimentului prevăzut de litera e) al punctului 
24 al Regulamentului aprobat prin ordinul Ministerului Apărării nr. 576 din 13 
august 2018 - încetarea acţiunii contractului de locaţiune, de fapt şi de drept la 
momentul depunerii de către Barladean Boris a declaraţiilor din 22.11.2022 şi din 
25.11.2022, contractul de locaţiune din 28.10.2022 nu-și încetase acţiunea sa, fiind 
unul care acţiona. Pe acest temei, inculpatul Barladean Boris nu a comis fals în 
declaraţia cu privire la faptul dacă acţionează contractul de locaţiune, deoarece nici 
nu cunoştea despre pretinsa rezoluţiune a contractului, dar nici contractul de fapt şi 
de drept nu era rezolvit. Pe de o parte instanţa de judecată neglijează norma 
juridică care stabileşte modul în care contractul de locaţiune îşi încetează efectele 
sale prin rezoluţiune, iar pe de altă parte tot instanţa de judecată, nu oferă o altă 
referinţă la norma legală, care ar fi îndreptăţit alegaţia acuzării că contractul de 
locaţiune a încetat anume la momentul înregistrării declaraţiei de rezoluţiune la 
inspectoratul fiscal. La fel instanţa nu a explicat cum o astfel de înregistrare 
operată de locator, la inspectoratul fiscal, ca nefiind cunoscută de cealaltă parte - 
locatarul Barladean Boris, ar fi produs efecte şi în privinţa acestuia. Or, simpla 
referinţă a instanţei la buna-credinţă a părţilor nu scuteşte pe locatorul ***** de la 
obligaţia de a parcurge anume calea prevăzută de lege pentru ca să se ajungă la 
efectul dorit - încetarea locaţiunii prin rezoluţiune.
Avocatul-apelant invocă că examinând conținutul Regulamentului aprobat 
prin ordinul Ministerului Apărării nr. 576 din 13 august 2018, constată că drept 
circumstanţe care servesc temei pentru pierderea dreptului la indemnizaţia lunară 
pentru închirierea spaţiului locativ sunt:
-Militarul sau membrii familiei acestuia are spaţiu locativ în garnizoana în 
care îndeplinesc serviciul militar sau la o distanţă de 30 km în raza de apropiere. 
Aceasta o prevede punctul 3 şi litera b) al punctului 6 al Regulamentului aprobat 
prin ordinul Ministerului Apărării nr. 576 din 13 august 2018.
-Militarul personal sau cu familia sa a avut în proprietate o locuinţă în 
garnizoană sau la o distanţă de 30 km în raza de apropiere, în perioada cuprinsă 
între data intrării în vigoare a Legii 148 din 14 iulie 2017 şi momentul depunerii 
actelor. Aceasta o prevede punctul 4 al Regulamentului aprobat prin ordinul 
Ministerului Apărări nr. 576 din 13 august 2018. Celălalt soţ al militarului deja 
beneficiază de o astfel de indemnizaţie, şi cuantumul acesteia acoperă valoarea 
întregii chirii. Aceasta o prevede punctul 5 al Regulamentului aprobat prin ordinul 
Ministerului Apărării nr. 576 din 13 august 2018.
-Militarul a încheiat contractul de locaţiune cu rudele sale de gradul I şi II. 
Aceasta o prevede litera c) al punctului 6 al Regulamentului aprobat prin ordinul 
Ministerului Apărării nr. 576 din 13 august 2018.
-Militarul nu este coparticipant (coproprietar) la privatizarea locuinţei pe 
care o închiriază. Aceasta o prevede litera c) al punctului 6 al Regulamentului 
aprobat prin ordinul Ministerului Apărării nr. 576 din 13 august 2018.
-Militarul este asigurat cu spaţiu locativ de serviciu. Aceasta o prevede litera 
e) al punctului 6 al Regulamentului aprobat prin ordinul Ministerului Apărării nr. 
576 din 13 august 2018
-Militarul este transferat în altă unitate militară. Aceasta o prevede litera a) 
al punctului 24 al Regulamentului aprobat prin ordinul Ministerului Apărării nr. 
576 din 13 august 2018.
-Militarul pierde dreptul la asigurarea cu spaţiu locativ. Aceasta o prevede 
litera al punctului 24 al Regulamentului aprobat prin ordinul Ministerului Apărării 
nr. 576 din 13 august 2018.
-Militarul este eliberat din serviciu. Aceasta o prevede litera d) al punctului 
24 al Regulamentului aprobat prin ordinul Ministerului Apărării nr. 576 din 13 
august 2018. j) încetează acţiunea contractului de locaţiune. Aceasta o prevede 
litera e) al punctului 24 al Regulamentului aprobat prin ordinul Ministerului 
Apărării nr. 576 din 13 august 2018.
Alte circumstanţe care servesc temei pentru pierderea dreptului la 
indemnizaţia lunară pentru închirierea spaţiului locativ potrivit Regulamentului 
aprobat prin ordinul Ministerului Apărării nr. 576 din 13 august 2018, nu sunt.
Raportând aceste impedimente la situaţia inculpatului de la momentul 
depunerii rapoartelor, constată că de fapt nici una din aceste circumstanţe care ar fi 
servit impediment de acordare a indemnizaţiei, nu se constată a fi prezente.
Notează apărarea că, inculpatul a declarat că el fiind în concediu, a pleca în 
Căuşeni, la părinţi, iar pe această perioada este evident că nu a fost prezent în 
locuinţă. Pentru că pe durata termenului de locaţiune locatarul nu a stat în 
apartament, nu înseamnă că el nu era obligat să achite plata pentru locaţiune.
De altfel, instanţa asupra acestor circumstanţe nu s-a pronunţat, nu le-a 
evaluat și nu le-a luat în calcul la aprecierea pe care a operat-o. Aceste declaraţii, 
de altfel ca şi pe altele, le-a catalogat ca fiind inadmisibile, neîntemeiate, deoarece 
sunt făcute în scop de apărare. 
În declaraţiile sale că nu sunt impedimentele prevăzute de Regulamentului 
aprobat prin ordinul Ministerului Apărării nr. 576 din 13 august 2018, militarul se 
va referi nu la faptul dacă locuieşte sau nu în locuinţa cu privire la care are dreptul 
de locaţiune, ci la faptul dacă şi-a încetat sau nu acţiunea contractul.
Fiind două condiţii:
-Să fi fost produsă încetarea acţiunii contractului;
-Să fi cunoscut inculpatul despre faptul că contractul şi-a încetat acţiunea.
Or, dacă contractul nu şi-a încetat acţiunea, atunci declaraţia despre faptul că 
nu şi-a încetat acţiunea contractul, nu poate fi una falsă. Dar, şi chiar dacă 
contractul şi-a încetat cumva acţiunea, dar partea la contract nu a cunoscut despre 
faptul că acesta şi-a încetat acţiunea, atunci declaraţia despre faptul că contractul 
nu şi-a încetat acţiunea, nu poate fi considerată o declarație falsă.
În opinia apărării, concluzia instanţei precum că declaraţia de rezoluţiune 
depusă de ***** la inspectoratul fiscal, ar fi un act producător de efecte juridice şi 
anume de încetare prin rezoluţiune a contractului de locaţiune, este o concluzie 
greşită, care vine în contradicţie cu prevederile legislaţiei civile în vigoare. ***** a 
depus declaraţia de rezoluţiune nu faţă de Barladean Boris, care era partea 
contractantă şi faţă de care trebuiau să se producă efectele încetări prin rezoluţiune, 
ci a depus-o la inspectoratul fiscal, care nici nu era parte la contract, nici nu era 
autoritatea care potrivit legii ar avea sarcina de a înregistra cu titlu de producătoare 
de efecte astfel de acte. Mai mult ca atat că Barladean Boris nu a cunoscut despre o 
astfel de declaraţie de rezoluţiune care a făcut-o *****. Concluzia instanţei precum 
că declaraţia de rezoluţiune depusă de ***** la inspectoratul fiscal, ar fi un act 
producător de efecte juridice şi anume de încetare prin rezoluţiune a contractului 
de locaţiune, este o concluzie greşită, care vine în contradicţie cu prevederile 
legislaţiei civile în vigoare. 
Evidențiază apelantul că, analizând circumstanţele legate de existenţa 
impedimentului prevăzut de litera e) al punctului 24 al Regulamentului aprobat 
prin ordinul Ministerului Apărării nr. 576 din 13 august 2018 - încetarea acţiunii 
contractului de locaţiune, de fapt şi de drept la momentul depunerii declaraţiilor 
din 22.11.2022 şi din 25.11.2022, contractul de locaţiune din 28.10.2022 nu-şi 
încetase acţiunea sa, fiind unul eficient si care acţiona. Prin urmare, pe acest temei, 
inculpatul Barladean Boris nu a comis fals în declaraţia cu privire la faptul dacă 
acţionează contractul de locaţiune.
Relevă că, în ce priveşte cea de a doua condiţie prevăzută la articolul 352/1 
al Codului penal, şi anume ca declaraţia să fie făcută în faţa unui organ competent, 
cu privire la care partea apărării s-a referit în pledoarii, dar faţă de care instanţa de 
judecată a omis să se pronunţe, menţionează că în actul de condamnare (sentinţă) 
Barladean Boris este învinuit pentru faptul că acesta a făcut declaraţia falsă prin 
rapoartele din 22.11.2022 şi din 25.11.2022, faţă de Comisia locativă a Brigăzii 1 
Infanterie motorizată. Insă, reieșind în textul rapoartelor din 22.11.2022 şi din 
25.11.2022, constată că acestea sunt adresate nu Comisiei locative, ci 
Comandantului Brigăzii 1 Infanterie motorizată. Prin urmare, a doua condiţie 
pentru calificarea chiar şi eventualei declaraţii false, dacă ar presupune că aceasta 
aşa ar fi, trebuie să constate că nu este făcută faţă de organul competent de a 
decide. Inculpatul nu a făcut declaraţie faţă de Comisia locativă.
Argumentele participanților:
În ședința instanței de apel, avocatul-apelant Igor Trofimov în interesul 
inculpatului Barladean Boris, a solicitat admiterea apelului, cu casarea sentinței, 
rejudecarea cauzei și achitarea inculpatului de sub învinuirea adusă, pe motivul 
lipsei componenței de infracțiune și anume a faptei.
În dezbateri pe marginea apelului, avocatul Igor Trofimov a precizat că, 
acuzarea nu a invocat careva contra argumente vis a vis de faptul cum prin prisma 
viziunii acuzării s-a respectat procedura prevăzută de lege în ce privește operarea 
rezoluțiunii contractului de locațiune ce și reprezintă obiectul chestiunii litigioase. 
Acuzarea lasă a se prezuma că Barladean Boris cunoștea despre faptul operării 
rezoluțiunii unde spune că la 18 noiembrie s-a reziliat, informația IFS, având în 
vedere că peste trei zile s-a făcut raportul către comandantul șeful unității de către 
Barladean Boris, față de el nu s-a cooperat declarația, IFS nu i-a comunicat și nici 
dumnealui nu a verificat ca nu cumva cineva vine cu o declarație. Acuzatorul 
spune că proprietarul apartamentului printr-un mesaj a comunicat că el vrea să 
rezoluționeze sau a rezoluționat etc. Se declară, dar nu se confirmă. În lista 
probelor examinate de instanță nu se regăsește acest mesaj. 
Consideră că procedura trebuie să respecte o anumită formă. Inculpatul a 
restituit această sumă, nu datorită că s-a rezolvit contractul ci datorită că efectiv nu 
a locuit acolo și inclusiv pe motivul că proprietarul nu i-a oferit posibilitatea să 
locuiască mai departe. Faptul că a restituit această sumă este reflectarea faptului că 
inculpatul a acționat de bună credință. Nu reprezintă valorificarea sumei bănești 
element al componenței de infracțiune prevăzut de art. 352/1 Cod penal, ci faptul 
declarării, la momentul când el a declarat despre faptul că el are chirie nu exista un 
act valabil prevăzut de lege în care el să ateste și să îi rezume că el cunoștea că 
contractul este rezolvit și el a declarat viceversa. 
Barladean Boris a susținut integral poziția avocatului său, invocând că banii 
au fost restituiți, nici un mesaj nu a primit.
Procurorul participant la proces, Liliana Pasat a susținut legalitatea și 
temeinicia sentinței instanței de fond, motiv pentru care a solicitat respingerea 
apelului ca nefondat, or, sentința instanței de fond este motivată și întemeiată, iar 
vinovăția inculpatului a fost dovedită prin probatoriul anexat la materialele cauzei, 
respingând versiunea apărării în aspectul achitării lui Barladean Boris, ca una 
absolut declarativă și neargumentată, ce nu are suport legal și probator.
La faza dezbaterilor judiciare, acuzarea a menționat că, vinovăția 
inculpatului a fost dovedită prin probele care au fost examinate de către prima 
instanță, or, martorii au fost audiați sub jurământ fiind preîntâmpinați pentru darea 
declarațiilor false, îndeosebi ***** a comunicat faptul că i-a comunicat prin mesaj 
lui Barladean Boris că din cauza că nu achită chiria, reziliază contractul și îl trimite 
pentru înștiințare la unitatea militară.
Aprecierea instanței de apel:
Verificând apelul declarat în raport cu materialele cauzei prezentate spre 
examinare şi prevederile Legii, ascultând părerile participanților la proces și 
cercetând suplimentar probele din dosar, Colegiul a ajuns la concluzia, că apelul 
urmează a fi respins ca nefondat, respectiva soluție fiind adoptată în conformitate 
cu prevederile art.415 alin.(1) pct.1) lit.c) Cod de procedură penală, potrivit cărora, 
instanța de apel, judecând cauza în ordine de apel, adoptă una din următoarele 
decizii: ...respinge apelul, menținând hotărârea atacată, dacă: ...apelul este 
nefondat.
La fel, Colegiul reține și dispozițiile art.414 alin.(1) Cod de procedură 
penală, potrivit cărora, instanţa de apel, judecând apelul, verifică legalitatea și 
temeinicia hotărârii contestate în baza probelor examinate de prima instanță, 
conform materialelor cauzei penale și oricăror noi probe prezentate instanței de 
apel.
Colegiul penal consideră, că judecând cauza penală, instanța de fond în 
conformitate cu prevederile art.101 Cod de procedură penală a respectat normele 
procesuale, a verificat complet, sub toate aspectele și în mod obiectiv 
circumstanțele cauzei, a dat probelor administrate o apreciere legală din punct de 
vedere al pertinenței, concludenţei, utilității, veridicității, și din punct de vedere al 
coroborării lor, corect ajungând la concluzia privind vinovăția inculpatului 
Barladean Boris în comiterea faptelor incriminate, constatând și reținând în 
acțiunile acestuia comiterea infracțiunii prevăzute de art.325/1 alin.(1) Cod penal.
Colegiul ajunge la concluzia menținerii în vigoare a sentinței adoptate de 
către prima instanță, or, aceasta a apreciat obiectiv aspectele de fapt ale cauzei prin 
prisma probelor acumulate şi cercetate în ședință.
Potrvit art.413 alin.(3) Cod procedură penală, instanța de apel, la cererea 
părților, poate cerceta suplimentar probele administrate în primă instanță și poate 
administra probe noi. 
Instanța de apel operează și cu prevederile art.414 alin.(6) Cod procedură 
penală, potrivit cărora, instanța de apel nu este în drept să-și întemeieze concluziile 
pe probele cercetate de prima instanță dacă ele nu au fost verificate în ședința de 
judecată a instanței de apel și nu au fost consemnate în procesul verbal.
Potrivit art.100 alin.(4) Cod de procedură penală, toate probele administrate 
în cauza penală vor fi verificate sub toate aspectele, complet şi obiectiv. 
Verificarea probelor constă în analiza probelor administrate, coroborarea lor cu alte 
probe, administrarea de noi probe şi verificarea sursei din care provin probele, în 
conformitate cu prevederile prezentului cod, prin procedee probatorii respective.
Potrivit art.101 alin.(1,2) Cod de procedură penală, fiecare probă urmează să 
fie apreciată din punct de vedere al pertinenţei, concludenţei, utilităţii şi 
veridicităţii ei, iar toate probele în ansamblu – din punct de vedere al coroborării 
lor. Reprezentantul organului de urmărire penală sau judecătorul apreciază probele 
conform propriei convingeri, formate în urma examinării lor în ansamblu, sub toate 
aspectele şi în mod obiectiv, călăuzindu-se de lege.
În urma verificării probatoriului cercetat, Colegiul penal conclude, că 
probele puse la baza sentinței emise în privința lui Barladean Boris pe art.325/1 
alin.(1) Cod penal corespund cerințelor legale, prin prisma acestora instanța de 
judecată a apreciat obiectiv aspectele de fapt și de drept ale cauzei. Probele 
administrate în cadrul prezentei cauze penale formează un ansamblu probatoriu, 
prin care se dovedește pe deplin vinovăția inculpatului în faptele aduse lui în 
învinuire totodată fiind totalmente combătute invocările din apel.
Respectiv, dat fiind faptul că în instanța de apel nu au fost cercetate probe 
noi, la emiterea soluției Colegiul penal se va baza pe probele administrate în cadrul 
procesului penal de către instanța de fond, care au fost cercetate suplimentar și 
verificate în instanța de apel.
Astfel, în susținerea/respingerea argumentelor din cererea de apel părțile s-
au referit la baza probantă, astfel în instanța de apel fiind cercetate următoarele 
probe: 
- Vol. I f.d. 1 Extras din Registrul de Stat al Populației. f.d. 7-11 Concluzia 
la cercetarea de serviciu pe cauza nerespectării prevederilor  Regulamentului cu 
privire la stabilirea și plata indemnizației lunare pentru închirierea spațiului locativ 
și încălcarea prevederilor art. 352/1 CP de către locotenentul Barladean Boris. f.d. 
12-14 Extras din ordin nr. 14 din 12.01.2023.f.d. 15-17 Extras din ordin nr. 42 din 
08.02.2023.f.d. 18-23 Raportul întocmit de către *****, cu toate anexele.f.d. 24 
Raportul Șefului interimar secție financiară maior *****.f.d. 25-26 Extras din 
Ordin nr. 157 din 29.06.2021 și nr. 159 din 16.06.2022.f.d. 25-41 Anexele 
prezentate de către *****, anexate la raport.f.d. 44 Declarație pe proprie 
răspundere semnată de Barladean Boris. f.d. 47-49 Proces-verbal de audiere a 
martorului ***** din 17 martie 2023. f.d. 50-51 Ordin nr. 635 din 28 decembrie 
2021.   f.d. 52-70 Ordin nr. 576 din 13.08.2018 prin care a fost aprobat 
regulamentul cu privire la modul de stabilire și de plată a indemnizației lunare 
pentru închirierea spațiului locativ militarilor.f.d. 72-73 Contract de locațiune a 
imobilului din 16.03.2022. f.d. 76 Ordonanță de ridicare a obiectelor și a 
documentelor din 19.04.2023. f.d. 79 Ordonanță de ridicare a obiectelor și a 
documentelor din 19.04.2023. f.d. 80 Proces-verbal de efectuare a ridicării de 
obiecte sau documente din 19.04.2023. f.d. 85 Informația Serviciului Fiscal unde 
este indicat că la 28.10.2022, aferent bunului imobil situat pe adresa mun. Bălți, 
str. Independenței nr. 102 ap. 60 a fost înregistrat contractul de locațiune încheiat 
între ***** și ***** și anexe. f.d. 86-103 Anexe prezentate de către Inspectoratul 
Fiscal de Stat. f.d. 129 Informația IFS ce ține de contractele de locațiune a bunului 
imobil situat în mun. ***** de către *****, înregistrate în perioada anului 2022, 
este indicat că la 18.11.2022 a fost reziliat, ulterior fiind înregistrat contractul cu 
*****. f.d. 232 Scrisoare adresată Procuraturii mun. Bălți din partea Brigăzii nr. 1 
infanterie monitorizată, unde se comunică că suma de 1900 lei ce a constituit plata 
indemnizației lunare pentru închirierea spațiului locativ pentru luna noiembrie 
2022, de la militarul Barladean Boris, a fost încasată integral, conform ordinului de 
plată și transferată în folosul statului. f.d. 233-235 Extras din Ordin nr. 14 din 
12.01.2023 Cu privire la cazul de nerespectare a prevederilor Regulamentului cu 
privire la modul de stabilire și plată a indemnizației lunare pentru închirierea 
spațiului locativ și încălcarea prevederilor articolului 352/1  Cod penal - falsul în 
declarație, de către locotenent Boris Barladean. f.d. 239-240 Informația prezentată 
de către Brigada 1 Infanterie Monitorizată precum că militarul Barladean Boris i-a 
fost achitată suma de 1900 lei, ce constituie plata indemnizației lunare pentru 
închirierea spațiului locativ pentru luna noiembrie 2022, conform ordinului de 
plată nr. 480 din 05.12.2022. 
-Vol. II 
f.d. 97-101 Declarațiile date în instanța de judecată de către martorul ***** 
la 15.12.2023, care a declarat că, inculpatul îi este cunoscut ca coleg de serviciu, 
care a activat la Brigada 1 Infanterie Motorizată din august 2021 pînă la eliberare. 
Cu inculpatul au fost în relaţii de serviciu. Din luna octombrie a anului 2022, 
deţine funcţia de Şef S4 Secţia Logistică, locţiitor şef stat major, Brigada 1 
Infanterie Motorizată, inclusiv fiind preşedintele comisiei locative al Brigăzii 1 
Infanterie Motorizată. Militarii, adică angajaţii Brigăzii 1 Infanterie Motorizată, 
care nu sunt asiguraţi cu spaţiu locativ personal sau de serviciu, au dreptul la plata 
acestora a indemnizaţiei unice lunare pentru închirierea spaţiului locativ. Modul de 
iniţiere şi efectuare a plăţilor se realizează potrivit Regulamentului cu privire la 
modul de stabilire şi plată a indemnizaţiei lunare pentru încherierea spaţiului 
locativ militarilor prin contract ai Armatei Naţionale. În regulamentul vizat, este 
indicată lista documentelor necesare pentru iniţierea şi eliberarea plăţilor vizate. 
Astfel, angajaţii care sunt interesaţi, personal, fără implicarea membrilor comisiei 
locative, îşi caută spaţiu locativ în garnizoana municipiului Bălţi, şi încheie 
contract de locaţiune cu persoana responsabilă de a da spaţiul în chirie, care 
contract este obligatoriu să fie înregistrat la Serviciul Fiscal de Stat, în sensul 
asigurării plăţii impozitelor. Membrii comisiei locative verifică documentele 
prezentate, fără a ieşi la faţa locului şi fără a examina legalitatea contractelor de 
închiriere, în sensul: dacă locatorul are dreptul să dea în chirie sau nu apartamentul, 
dacă este stăpân sau activează în baza unor documente care îi acordă anumite 
drepturi de gestionare a spaţiului locativ, dacă persoanele sunt sau nu rude, comisia 
bazându-se pe declaraţia depusă pe propria răspundere de către angajat, care îşi 
asumă corectitudinea (legalitatea) acţiunilor sale în acest sens. Verificarea la locul 
închirierii se efectuează de către comisia locativă selectiv, şi anume în cazul 
apariţiei unor suspiciuni de careva nereguli, pe când această procedură de control 
nu este obligatorie pentru toate adresele. În cazul militarului Barladean Boris, 
membrii comisiei nu au efectuat careva verificări la locul închirierii apartamentului 
de pe adresa - mun. *****, iar documentele privind închirierea spaţiului locativ 
respectiv au fost depuse la 22.11.2022, unde era: declaraţia pe propria răspundere 
şi contractul de locaţiune respectiv. Conform Procesului- verbal al comisiei 
locative din 25.11.2022, militarului Barladean Boris i s-a aprobat achitarea 
indemnizaţiei respective pentru întreaga perioadă indicată în contractul de 
locaţiune. Plata de facto a banilor respectivi se efectuiază o dată, sau peste 
aproximativ o zi - două după, salariu, deci 1.900 de lei i-au fost achitaţi lui 
Barladean B. după 01.12.2022. La 21.12.2022, militarul Barladean Boris iarăşi a 
depus raport pentru ai fi achitaţi bani pentru închiriere, pentru luna decembrie, care 
de facto urma să-i primească o dată cu salariul pentru luna respectivă, deja în luna 
ianuarie 2023. După parvenirea cererii cet. *****, la 28.12.2022, procedura de 
eliberare a indemnizaţiei lui Barladean Boris a fost stopată, fiind iniţiată cercetarea 
de serviciu. Din câte cunoaşte, ca rezultat al cercetării de serviciu, a fost emis ordin 
pe unitate, privind reţinerea din salariu a celor 1900 lei, acordaţi pentru luna 
noiembrie, care din câte cunoaşte au şi fost opriţi, iar pentru luna decembrie, 
militarul Barladean Boris nici nu a primit bani pentru închirierea spaţiului locativ. 
La declaraţiile sale prezintă în copie, pentru anexare, Regulamentul cu privire la 
modul de stabilire şi plată a indemnizaţiei lunare pentru încherierea spaţiului 
locativ militarilor prin contract ai Armatei Naţionale şi totodată, prezintă în 
original pentru examinare şi efectuarea copiilor necesare, dosarul locotenentului 
Barladean Boris pentru stabilirea indemnizaţiei financiare, astfel fiind efectuate 
copii autentificate la următoarele documente: Raportul militarului Barladean Boris 
din 30.03.2022; Contractul de locaţiune din 16.03.2022; Declaraţia pe propria 
răspundere a locotenentului Barladean Boris din 30.03.2022 şi Procesul-verbal al 
şedinţei comisiei locative din 21.04.2022. El fiind în calitate de preşedinte a 
comisiei, contractul de chirie poate fi reziliat între ei dar nu cunoaşte dacă a fost 
reziliat. Pe adresele lui Barladean nu a fost verificat. O altă comisie nu este decît 
hotărîrea Comisiei, nici o altă persoană nu putea, comandantul doar semna. 
Comisia a decis că militarul are dreptul să primească indemnizaţie bănească pe 
întreaga perioadă de contract. Comandantul poate să dea suplimentar, să-i pară 
prea exagerată suma şi se deplasează la faţa locului ca să vadă condiţiile. 
Comandantul a emis ordin prin care a anulat propriul său ordin de achitare.
f.d.102-104 Proces-verbal de interogare a martorului ***** din 15.12.2023, 
care a declarat că, pe inculpatul Barladean îl cunoaşte în legătură cu cauza penală. 
I-a acordat în chirie un apartament de pe str. *****. Contractul cu Barladeanu 
Boris a fost încheiat pe 28.10.2022, pe adresa str. ***** ap. 60. Costul chiriei era 
în jur de 1800-1900 lei, apartamentul era cu 2 odăi, ulterior s-a mai ridicat preţul. 
Prin înţelegere verbală s-au înţeles că el trebuie să achite un avans pentru prima şi 
ultima lună de trai. După primirea avansului trebuia să-i transmită cheile pentru a 
se caza. Aşa cum el nu avea bani să achite arenda, Barladean Boris a rugat să 
aştepte până pe data de 5, din motiv că atunci va primi salariul. După data de 5 l-a 
sunat de multe ori, însă acesta nu i-a răspuns. I-a trimis un mesaj pe Viber, că aşa 
lucrurile nu vor merge, că până acum nu i-a dat banii pentru chirie, iar la acest 
mesaj nu a primit răspuns, inculptul citea mesajele de pe viber dar nu răspundea. 
Ulterior i-a comunicat prin mesaj Viber că reziliază contractul şi îl trimite la 
unitatea militară. Astfel, a anulat contractul, dar pe motiv că a fost la mare, la 
întoarcere a înştiinţat unitatea militară şi IFS-ul despre rezilierea contractului cu 
Barladean Boris. Inculpatul nu a trăit la acel apartament deoarece nici chei nu avea. 
Contractul a fost reziliat deoarece nu l-a achitat. În apartamentul unde urma să 
locuiască inculpatul, deja era un chiriaş, apartamentul era cu 2 odăi. Careva 
pretenţii de ordin material sau moral, nu are faţă de inculpatul Barladean. F.d.33 
cunoştea prevederile pct.3-4 al contractului, că putea rezilia contractul unilateral în 
caz de neachitare pe 3 luni consecutiv. Inculpatul nu a intrat în folosinţă, respectiv 
consideră că nu-i relevant punctul la situaţia dată.
f.d.122 Proces-verbal de interogare a martorului ***** din 16.02.2024, care 
a declarat că, Pe Bărlădean Boris nu-1 cunosc. Sunt mama lui ***** şi a lui *****, 
în anul 2022-2023, ambii studenţi la Colegiu de muzică din oraşul Bălţi, a apărut 
necesitatea să le închiriez un apartament pentru ei, str.Independenţei numărul nu-
mi amintesc, apartamentul l-am găsit prin Macler, stăpânul apartamentului Vlad, 
achitam câte 170 euro pe lună, lunile de iarnă câte 150 euro, prima discuţie am fost 
personal cu băieţii, am văzut apartamentul, Vlad nu a spus nimic de un alt 
închiriaş, că am vrut ca băieţii să stee în 2, deoarece cu un an înainte au închiriat un 
apartament unde erau în 4 şi nu ne-au plăcut asemenea condiţii, au locuit din 
septembrie până în luna iunie, am început împreună dar în luna ianuarie a plecat 
Tudor, când Tudor a plecat noi am anunţat stăpânul şi neam cerut voie ca să 
locuiască cu Adrian un alt băiat colegul lui de la şcoală. Apartamentul cu 2 odoi la 
etajul 4 sau 5, precis nu ţin minte, bloc cu 5 etaje, eu rar mă aflam acolo şi nu ţin 
minte toate detaliile. Apartamentul se afla pe dreapta de la scară.
f.d.123 Proces-verbal de interogare a martorului ***** din 16.02.2024, care 
a declarat că, Inculpatul nu mii cunoscut. Sunt din raionul Glodeni, în perioada 
anului de studii 2022-2013, am făcut studiile la Colegiul de Pedagogie din 
mun.Bălţi, în această perioadă am încheriat un apartament pe adresa 
str.Independenţei apartament cu 2 odăi etajul 5, blocul cu 5 etaje, am închiriat 
împreună cu fratele ***** la fel student la colegiul de muzică, stăpânul 
apartamentului se numeşte Vlad numele de familie nu ţin minte. Costul chieriei era 
de 170 euro lunar, în lunile reci 150 euro, în perioada dată cât am încheriat Vlad 
venea lunar primea plata pentru chirie inclusiv serviciile comunale. Blocul avea 
trei scări şi noi eram pe scara din mijloc, apartamentul pe partea din dreapta. În 
toată această perioadă la apartamentul respectiv am locuit doar eu cu fratele, 
stăpânul nu ne-a propus să mai vină cineva împreună cu noi. Nici nu ne-a prevenit 
că cineva va mai putea veni, cu Vlad din start ne-am înţeles că eu voi sta doar cu 
fratele acolo. Prin living intram în camera de odihnă în dormitor, erau 2 paturi un 
pat un living şi un pat în dormitor. Noi am dat un avans în luna august în anul 
2022, şi am început a trăi începând cu 10-15 septembrie 2022 până în iunie 2023, 
inclusiv şi luna iunie. Am avut un contract înscris cu Vlad, contractul nu l-am 
prezentat la Colegiu. Vlad plătea la Inspectoratul Fiscal, la fisc nici eu nici fratele 
nu a fost, presupun că Vlad se ducea. În costul nostru impozitul nu intra. 
Înţelegerea cu Vlad a fost că ne dă chirie numai mie şi fratelui nu a fost vorba de 
un alt chiriaş.
 f.d.124 Proces-verbal de interogare a martorului ***** din 16.02.2024, care 
a declarat că, Pe Bărlădean Boris nu-l cunosc, îl văd prima dată în sala de şedinţă. 
În anul 2022-2023, am închiriat un apartament cu fratele, 10-15 septembrie până în 
iunie 2023 am închiriat un apartament cu 2 odăi pe str.Independenţei oraşul Bălţi, 
numărul casei nu mai ţin minte, bloc cu 5 etaje, apartamentul nostru era paremise 
la etajul 4 e pe scara cum intri pe dreapta, blocul avea 3 scări, tot odată menţionez 
că am fost exmatriculat de la colegiu din motiv că avem lipse nemotivate, în 
apartament a rămas Adrian, ma-m dus în România la câştig oraşul Tecuce, cântac 
prin toată România. Jumătatea de an am locuit de la momentul de când am închiriat 
apartamentul prin ianuarie deja m-am dus, că n-am dat sesiunea de iarnă. Am 
locuit doar cu fratele, stăpânul apartamentului îi cheamă Vlad, vorbea rusa. 
Stâpânul apartamentului nu ne-a spus nimic de alt chiriaş.
 f.d.132 Proces-verbal de interogare a martorului ***** din 22.03.2024, care 
a declarat că, Barladean Boris îl cunoaște din vara anului 2022, am fost colegi 
militari în brigata Nr.1 Infanterie organizată din oraşul Bălţi, situată pe str.31 
August 24 or.Bălţi. Vă pot comunica că din anul 2022 toamna anului, me-а propus 
să locuim împreună ca să ne fie mai ieftin gazda şi am acceptat. Începând cu luna 
noiembrie 2022 l-am primit pe Bîrladean în apartamentul pe care îl închiriam eu cu 
2 odăi, str Sciusev 1 ap 30 scara 1, ap la etajul 3 sau 4 exact nu ţin minte, blocul cu 
5 etaje. Ultimul a locuit cu mine până mai 2023. Apartamentul aparţine rudelor 
părinţilor mei, soţii Musteaţă, de fapt fiind dar ea se află cu domiciliu Ia Bucureşti 
şi mi-au dat mie să locuiesc în el. Pe lună achitam 2000 lei plus comunale, această 
sumă împărţeam cu chiriaşul Bîrlădean. Situaţii ca Bîrladean să se intereseze de a 
întocmi contract de chirie pe acest apartament în acea perioadă nu au fost. Pe 
perioada rece a anului serviciile comunale costau mau mult de 2000 lei. În detalii 
nu am intrat cu Barladeanu de ce avea probleme cu apartamentul dar mi-a 
comunicat că va locui până se va clarifica cu stăpânul apartamentului dat. Eu nu 
sunt trăitor din mun.Bălţi, sunt de baştină din s.***** când m-am angajat la lucru 
brigada nu ne-a propus spaţiu locativ, la momentul angajării conducerea me-а 
explicat spaţiu locativ nu poate oferi dar poate oferi un ajutor achitarea 
indemnizaţiilor lunare pentru spaţiu locativ, la momentul cela a fost în jurul sumei 
de 1700 lei. Eu nu am avut contract de chirie pe motiv că proprietarul nu era în ţară 
şi brigada nu-mi achita indemnizaţiile, paremise că era condiţia ca contracul să fie 
autentificat notarial. Am lucrat în brigadă 3 ani, în decurs la aceşti ani nimeni nu a 
propus să închirieze apartament şi nici n-am observat anunţ în privinţa la chirie. 
Faptul că eu eram sub ofiţer şi Bărlădean ofiţer nu schimba nimic la ceea ce ţine 
achitarea chiriei, totul era în jumătate. La gazda respectivă am trăit din decembrie 
2020 până la 31 mai 2023. Domnul Barladean a plecat la început de mai. Pentru ca 
să ne achite pentru gazdă nu am căutat alt apartament, pentru că mă aranja acest 
apartament şi la fel până a locui cu Barlădean am locuit cu prietena mea cu care am 
concubinat apoi am hotărît să merg cu traiul şi cu lucru în oraşul Glodeni. 
Concubina ***** din ***** care a locuit cu mine din martie 2021 până în 
octombrie 2022. Banii pe chirie îi primia *****, îi trimiteam pe card, când venea la 
Bălţi îi dădeam la mână. Proprietar al apartamentului este tata lui *****. Blocul 
respectiv are 5 scări. Nu sunt încrezut că apartamentul avea numărul 30, admit că 
era numărul 10.
În urma verificării circumstanțelor de fapt și de drept, cât și a argumentelor 
apelantului, instanța de apel ajunge la concluzia că lipsesc careva dubii sau 
bănuieli care ar putea pune la îndoială vinovăția inculpatului Barladean Boris, în 
comiterea faptei incriminate, astfel că la acest capitol se rețin drept declarative 
argumentele atât ale inculpatului, cât și ale apărătorului acestuia cu referire la 
faptul că învinuirea este formală și nu este confirmată prin probe. 
Cu referire la motivele invocate de partea apărării, precum că prima instanță 
a adoptat soluția incorectă emisă în privința inculpatului Barladean Boris, or, 
aceasta urma să fie achitat de sub învinuirea adusă, pe motiv că fapta nu întrunește 
elementele infracțiunii și anume lipsește fapta, Colegiul penal constată că prima 
instanță nu a comis careva erori de fapt care ar impune casarea sentinței adoptate în 
partea recunoașterii vinovăției inculpatului în comiterea acțiunilor infracționale. 
Efectuând analiza juridico-penală a componenței de infracțiune imputată 
inculpatului Barladean Boris, Colegiul reține, că potrivit doctrinei, obiectul juridic 
special al infracţiunii prevăzute de art. 352/1 alin.(1) Cod penal, îl formează 
relaţiile sociale cu privire la încrederea publică în declaraţiile servind producerii 
unor consecinţe juridice, făcute în faţa unui organ competent.
Obiectul imaterial al infracţiunii prevăzute la art. 352/1 din Codul penal, îl 
reprezintă declaraţia necorespunzătoare adevărului.
Astfel, prin „declaraţie” se înţelege o mărturie, depoziţie, relatare, 
informare, comunicare etc. Pentru calificarea faptei în baza art. 352/1 alin.(1) Cod 
penal, nu are importanţă dacă declaraţia este făcută din proprie iniţiativă sau la 
solicitarea organului competent, dacă este scrisă sau verbală, nici dacă se face sau 
nu prin completarea unui formular tipizat. Astfel, este suficientă o declaraţie 
verbală, consemnată apoi în scris de organul competent căruia i-a fost făcută. Dacă 
este verbală, declaraţia trebuie făcută personal. Declaraţia scrisă poate fi transmisă 
printr-o a treia persoană care va atesta semnătura declarantului.
Pentru a fi obiectul imaterial al infracţiunii specificate la art. 352/1 alin.(1) 
Cod penal, declaraţia trebuie să fie, în total sau în parte, necorespunzătoare 
adevărului. Altfel spus, se are în vedere declaraţia în care este denaturat adevărul. 
Proporţia în care declaraţia nu corespunde adevărului poate fi luată în considerare, 
eventual, la individualizarea pedepsei.
În altă privinţă, pentru a fi obiectul imaterial al infracţiunii specificate la art. 
352/1 alin.(1) Cod penal, declaraţia trebuie, potrivit legii sau împrejurărilor, să 
servească pentru producerea unor consecinţe juridice. În alţi termeni, se cere ca 
declaraţia să aibă, potrivit legii sau împrejurărilor, valoare probatorie şi eficienţă 
juridică, să fie aptă a servi, prin însuşi faptul că a fost făcută, la producerea 
consecinţei juridice avute în vedere de făptuitor.
În fapt, declaraţia necorespunzătoare adevărului se materializează prin 
prezentarea rapoartelor din 22.11.2022 și din 25.11.2022 pe numele 
Comandantului Brigăzii 1 Infanterie motorizată, depuse ulterior la Comisia 
locativă a Brigăzii 1 Infanterie motorizată care reprezintă organul abilitat cu 
dreptul de a stabili plata (eliberarea) indemnizaţiei lunare pentru închirierea 
spaţiului locativ.
Reieșind din materialele privind cercetarea de serviciu referitor la cazul de 
nerespectare a prevederilor Regulamentului cu privire la modul de stabilire şi plată 
a indemnizaţiei lunare pentru încherierea spaţiului locativ de către militarul 
Barladean Boris s-a constatat că, în baza raportului, depus de către locotenent 
Barladean Boris, pe 25.11.2022, acesta a solicitat de ai fi achită indemnizaţia 
lunară în mărime de 1900 lei pentru închirierea spaţiului locativ, închiriat pe adresa 
mun. *****, pentru luna noiembrie a anului 2022. Totodată, Barladean Boris a 
declarat pe propria răspundere că, circumstanţe privind pierderea dreptului la plata 
indemnizaţiei lunare pentru închirierea spaţiului locativ, conform prevederilor 
Regulamentului cu privire la modul de stabilire şi plată a indemnizaţiei lunare 
pentru închirierea spaţiului locativ militarilor pe contract ai Armatei Naţionale 
aprobat prin ordinul Ministrului apărării nr. 576 din 13.08.2018, nu sunt.
Ulterior, în temeiul ordinului comandantului Brigăzii 1 infanterie motorizată 
nr. 313 din 01.12.2022 locotenent Barladean Boris, a beneficiat de indemnizaţia 
lunară pentru închirierea spaţiului locativ pentru luna noiembrie 2022 - în mărime 
de 1900 lei. In luna decembrie 2022, locotenent Barladean Boris, la fel ca şi în luna 
noiembrie a înaintat raport pe 21.12.2022, în care a solicitat de ai fi achitată 
indemnizaţia lunară în mărime de 1900 lei pentru închirierea spaţiului locativ, pe 
adresa mun. ***** pentru luna decembrie a anului 2022. În baza ordinului 
comandantului Brigăzii 1 infanterie motorizată nr. 341 din 30.12.2022. locotenent 
Barladean Boris trebuia să beneficieze de indemnizaţia lunară pentru închirierea 
spaţiului locativ pentru luna decembrie 2022 - în mărime de 1900 lei, însă plata a 
fost sistată in legătură cu iniţierea cercetării de serviciu.
Conform notei explicative, maior *****, şef serviciu cheltuieli şi plaţi de 
personal a menţionat că, pe 28.12 2022, la punctul de control şi trecere a unităţii a 
fost adusă cerere din numele d-lui *****, în care a fost stipulat că, contractul de 
locaţiune încheiat cu locotenent Barladean Boris, a fost reziliat pe 18.11.2022, în 
pofida faptului că locotenent Barladean Boris, nu locuia, pe adresa indicată în 
contractul de locaţiune, de pe 01.11.2022, acesta în baza raportului a primit 
indemnizaţia lunară pentru închirierea spaţiului locativ pentru luna noiembrie a 
anului 2022, în mărime de 1900 lei, iar pentru luna decembrie a anului 2022 plata a 
fost sistată în legătură cu iniţierea cercetării de serviciu.
În același contex, Colegiul penal consideră irelevante axările apelantului, în 
vederea susținerii poziției, pe faptul necunoașterii de către Barladean Boris a 
rezilierii contractului de locațiune de către *****, or, aici urmând a fi reținute 
declarațiile celui din urmă în calitate de martor, care  a confirmat faptul că a avut o 
înțelegere cu Barladean Boris de a fi acordat în chirie apartamentul de pe str. 
*****, însă dat fiind faptul că nu a fost achitată suma cu care s-a înțeles a trimis un 
mesaj pe Viber despre faptul că reziliază contractul și îl trimite la unitatea militară. 
Latura obiectivă a infracţiunii specificate la art. 352/1 alin.(1) Cod penal, 
constă în fapta prejudiciabilă exprimată în acţiunea de prezentare a unei declaraţii 
necorespunzătoare adevărului unui organ competent. Declaraţia trebuie prezentată 
în faţa unui organ competent, care reprezintă autoritatea publică centrală sau 
autoritatea publică locală. Prezentarea declaraţiei se exprimă fie în înfăţişarea 
acesteia unor persoane cu funcţie de răspundere corespunzătoare din cadrul unui 
organ competent, fie în depunerea declaraţiei la un organ competent, în a cărui 
gestiune va rămâne.
Colegiul penal notează, că acţionând contrar Regulamentului cu privire la 
modul de stabilire şi plată a indemnizaţiei lunare pentru închirierea spaţiului 
locativ militarilor pe contract ai Armatei Naţionale aprobat prin ordinul Ministrului 
apărării nr. 576 din 13.08.2018, nu a informat comisia locativă a Brigăzii 1 
Infanterie motorizată, în termen de cel mult 10 zile, despre rezilierea contractului 
de locaţiune sau despre alte circumstanţe ce impun sistarea plăţii indemnizaţiei 
lunare pentru închirierea spaţiului locativ, drept dovada fiind declaraţia pe propria 
răspundere din 28.10.2022, or conform pct. 24 (e), plata indemnizaţiei lunare 
pentru închirierea spaţiului locativ se sistează ca urmare a încetării acţiunii 
contractului de locaţiune iar, în baza pct. 26 din acelaşi regulament, militarii prin 
contract sunt responsabili de corectitudinea şi legalitatea informaţiei indicate în 
documentele prezentate în vederea stabilirii indemnizaţiei lunare pentru închirierea 
spaţiului locativ.
Respectiv, latura obiectivă, în prezenta speţă se exprimă prin acţiunea de 
prezentare a unei declaraţii necorespunzătoare adevărului privind circumstanţele ce 
vizează stabilirea plăţii şi respectiv achitarea indemnizaţiei lunare pentru 
închirierea spaţiului locativ pentru luna noiembrie a anului 2022 făcute organului 
abilitat.
Infracţiunea prevăzută la art. 352/1 alin.(1) Cod penal este o infracţiune 
formală. Ea se consideră consumată din momentul primirii sau consemnării de 
către organul competent a declaraţiei necorespunzătoare adevărului.
Latura subiectivă a infracţiunii de fals în declaraţii se caracterizează prin 
intenţie directă.
Scopul acestei infracţiuni este unul special: scopul producerii unor 
consecinţe juridice pentru făptuitor sau pentru o terţă persoană. Pentru ca fapta să 
fie calificată în baza art. 352/1 alin. (1) Cod penal, nu este necesar ca scopul în 
cauză să fie efectiv realizat.
Subiectul infracţiunii analizate este persoana fizică responsabilă care la 
momentul comiterii infracţiunii a atins vârsta de 16 ani.
Avocatul apelant pledează pentru soluţia de achitare a inculpatului, invocând 
faptul că, nu au fost administrate probe pertinente, concludente şi utile, atît dovezi 
directe şi indirecte prin care să se confirme vinovăţia inculpatului Barladean Boris 
în săvârşirea infracţiunii imputate.
Instanţa de apel consideră argumentul invocat de către avocat ca fiind 
nefondat or, la caz au fost administrate probe pertinente, concludente, cât şi probe 
directe care demonstrează fără echivoc vinovăţia inculpatului Barladean Boris în 
comiterea infracţiunii de falsul în declaraţii făcută unui organ competent, prevăzută 
de art. 352/1 alin.(1) Cod penal.
Astfel, Colegiul penal apreciază ca fiind lipsită de credibilitate versiunea 
apărării despre faptul neprobării celor incriminate inculpatului, or probele 
nominalizate supra dovedesc incontestabil vinovăţia lui Barladean Boris în 
comiterea infracţiunii de falsul în declaraţii, acestea fiind obţinute cu respectarea 
normelor de procedură şi în ansamblu coroborează între ele, confirmând pe deplin 
vinovăţia inculpatului în săvârşirea infracţiunii imputate. 
Pe acest punct de analiză, instanţa de judecată reiterează că, motivele şi 
circumstanţele invocate de către apărare denotă doar o intenţie directă de evitare a 
răspunderii penale pentru infracţiunile comise, având o conotaţie de inducere a 
instanţei judecătoreşti în eroare asupra circumstanţelor comiterii faptei 
infracţionale şi nemijlocit răspunderii penale.
Subsecvent, instanţa de apel, verificând legalitatea şi temeinicia sentinţei 
atacate, conchide că, urmează a fi respinse solicitările apelantului şi reţine în acest 
sens ca întemeiată concluzia instanţei de fond, care a stabilit fără dubiu în acţiunile 
inculpatului existenţa componenţei de infracţiune, apreciind apelul ca fiind 
nefondat, şi care constituie o formă de apărare a persoanei în vederea eschivării 
acestuia de la răspunderea penală deplină pentru fapta prejudiciabilă comisă.
Colegiul, analizând declarațiile martorilor, consideră că acestea sunt 
veridice, relatează adevărul, sunt consecvente, consecutive pe tot parcursul 
procesului, care coroborează cu probele materiale scrise cercetate în ședința de 
judecată, instanța de apel fiind solidară cu concluziile primei instanțe privind 
aprecierea probelor puse la baza sentinței de condamnare.
În acest sens, potrivit prevederilor art.93 Cod de procedură penală penal, 
probele sunt elemente de fapt, dobândite în modul stabilite de prezentul cod, care 
servesc la constatarea existenței sau inexistenței infracțiunii, la identificarea 
făptuitorului, la constatarea vinovăției, precum și la stabilirea altor împrejurări 
importante pentru justa soluționare a cauzei. 
Colegiul penal atestă că declarațiile inculpatului Barladean Boris privind 
nevinovăția sa, se combate prin totalitatea de probe pertinente, concludente, utile și 
veridice cercetate în ședința de judecată și anume prin declarațiile părților supra 
menționate și probele scrise cercetate în ședința de judecată. Colegiul penal relevă 
că probele administrate la materialele cauzei coroborează între ele și demonstrează 
incontestabil vinovăția inculpatului în comiterea infracțiunii incriminate, or careva 
divergențe între declarațiile martorilor și probele scrise care ar trezi dubii nu sunt 
reținute. 
Instanţa de apel notează că prin justificarea elementelor de fapt expuse, au 
fost probate toate aspectele importante pentru stabilirea faptei şi încadrarea juridică 
a acţiunilor inculpatului, iar mijloacele de probă cercetate au un conţinut probant 
suficient la caz, pe măsură să înlăture toate dubiile privind vinovăţia inculpatului.
Nerecunoașterea vinei de către inculpat instanța de apel o apreciază ca o 
metodă de apărare și un drept de a nu se auto incrimina garantat de art.66 Cod de 
procedură penală și art. 6 CEDO, or persoana care pe parcursul procesului penal 
are calitatea procesuală de inculpat nu poate fi urmărit pentru depunerea 
declarațiilor false sau refuzul de a face declarații și nu poate fi calificate ca 
circumstanță agravantă la stabilirea pedepsei penale.
Nu s-a confirmat nici alegația apărării precum că instanța de fond nu a ținut 
cont de depozițiile inculpatului Barladean Boris, or, instanța de fond și-a axat 
poziția doar pe probele cercetate nemijlocit în instanță. 
Analizând temeiul dat în raport cu motivele invocate în apelul declarat de 
către partea apărării, Colegiul penal constată că acesta nu și-a găsit confirmare. 
Este cel puțin neclară și solicitarea apărării de achitare a inculpatului din 
motiv lipsei elementelor constitutive ale infracțiunii și anume pe motivul lipsei 
faptei infracționale, or, aceste temeiuri nu pot coexista, la caz, având în vedere 
circumstanțele în care a fost realizată acțiunea infracțională, și probele 
administrate, se atestă cu certitudine că infracțiunea s-a realizat exact în forma 
constatată de către instanța de fond.
Instanţa de apel apreciază că fiind întemeiată soluţia instanţei şi în partea 
liberării inculpatului Barladean Boris de pedeapsă penală în legătură cu expirarea 
termenului de prescripţie, cu referire la prevederile art.60 alin.1 lit.a) Cod penal.
Instanţa de judecată reţine că potrivit prevederilor art.16 alin.(2) Cod penal, 
infracţiunea stabilită de art.352/1 alin.(1) Cod penal este o infracţiune uşoară.
Conform prevederilor art.60 alin.(1) lit.a) Cod penal, persoana se liberează 
de răspundere penală dacă din ziua săvârşirii infracţiunii au expirat 2 ani de la 
săvârşirea unei infracţiuni uşoare.
Potrivit art.389 alin.(4) pct.3) Cod de procedură penală, sentinţa de 
condamnare se adoptă, fără stabilirea pedepsei, cu liberarea de răspundere penală 
în cazurile prevăzute în art.57 şi 58 din Codul penal, cu liberarea de pedeapsă în 
cazul prevăzut în art.93 din Codul penal sau al expirării termenului de prescripţie. 
Luând în consideraţie perioada comiterii faptelor constatate prin sentinţă – 
22.11.2022-25.11.2022 deoarece termenul de prescripţie de atragere a inculpatului 
Barladean Boris la răspundere penală (2 ani) pentru faptele descrise în sentinţă, la 
momentul judecării cauzei, au expirat mai mult de doi ani de la săvârşirea 
infracţiunii, ţinând cont de prevederile art.53 pct.g) din Codul penal, Barladean 
Boris recunoscut vinovat de comiterea infracţiunii prevăzute de art.352/1 alin.1 
Cod penal, prin prisma art.389 alin.4 pct.3) Cod de procedură penală, a fost liberat 
de pedeapsă penală în legătură cu expirarea termenului de prescripţie de tragere la 
răspundere penală prevăzut de art.60 Cod penal.
Totodată, Colegiul penal reține că instanța de fond justificat a soluționat 
soarta corpurilor delicte.
Generalizând aspectele invocate, Colegiul constată netemeinicia cerinței 
apelantului privind achitarea inculpatului fapt pentru care va dispune respingerea 
apelului, cu menținerea hotărârii instanței de fond, fără modificări.
În conformitate cu art.415 alin. (l) pct. l) lit. c) Cod de procedură penală, 
Colegiul penal,-
D E C I D E:
Respinge ca nefondat apelul declarat de către avocatul Igor Trofimov în 
interesul inculpatului Barladean Boris, împotriva sentinței Judecătoriei Bălți, sediul 
central din data de 08 aprilie 2025 în cauza penală privindu-l pe Barladean Boris 
*****, sentință care se menține fără modificări.
Decizia este definitivă și executorie din momentul pronunțării, însă poate fi 
atacată cu recurs la Curtea Supremă de Justiție, în termen de două luni, de la data 
pronunțării deciziei motivate.
Decizia integrală pronunțată în ședință publică la data de 11 decembrie 2025.
Președintele ședinței, judecător:                                      Ghenadie Liulca
Judecătorii:                                                                       Ludmila Iarmaliuc
                                                                                         Aurelia Andronache