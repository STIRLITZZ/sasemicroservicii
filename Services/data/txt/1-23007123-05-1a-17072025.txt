Dosarul nr.1-23007123-05-1a-17072025                                                                               
                                                                         Prima instanță: Judecătoria Cahul, sediul Central
                                                                                                    Judecător: Sârbu Aliona
 
CURTEA DE APEL SUD
 
    D E C I Z I E 
   în numele Legii
11 decembrie 2025                                                                                                  municipiul 
Cahul
Completul de judecată al Curții de Apel Sud, sediul Cahul
Având în componența sa:
Președintele completului                          Movilă Vitalie,
Judecătorii                                 Gorlenco Inga, Bancov Evgheni,
judecând în lipsa părților, în ordine de recurs, cauza penală de învinuirea lui: 
Pralea Roman *****, născut la *****, IDNP *****, 
cetățean al Republicii Moldova, născut în *****,
de săvârșirea infracțiunii prevăzute de art.2175 alin.(1) Cod penal, 
la recursul avocatului Ciudin Vitalie, depus în interesele inculpatului Pralea Roman, 
împotriva sentinței Judecătoriei Cahul, sediul Central, din 24 iunie 2025.
Termenul de examinare a cauzei:
-  prima instanță de la 16 ianuarie 2023 – 24 iunie 2025;
-  instanța de recurs de la 17 iulie 2025 – 11 decembrie 2025.
Analizând argumentele invocate în recursul părții apărării, probele administrate la 
materialele dosarului penal, Completul de judecată,- 
C O N S T A T Ă :
Soluția instanței de fond:
Prin sentința Judecătoriei Cahul, sediul Central, din 24 iunie 2025, Pralea Roman a fost 
recunoscut vinovat în săvârșirea infracțiunii prevăzute de art.217 5 alin.(1) Cod penal, și a fost 
liberat de pedeapsă în temeiul art.60 alin.(1) lit.a) din Codul penal, din motivul expirării 
termenului de prescripție. Iar, mijlocul material de probă – procesul-verbal nr.13 al examinării 
medicale de constatare a faptului de consumare a alcoolului, stării de ebrietate și naturii ei pe 
numele Pralea Roman, recunoscut prin ordonanța organului de urmărire penală de recunoaștere 
și atașare a mijloacelor materiale de probă din 12 octombrie 2022, s-a hotărât de a-l păstra la 
materialele cauzei pe toată durata păstrării dosarului penal.
Cauza a fost examinată de instanța de fond cu participarea inculpatului Pralea Roman, 
care a pledat pentru emiterea unei sentințe de achitare, menționând că nu se consideră vinovat, 
iar drepturile sale au fost încălcate.
Circumstanțele de fapt constatate la pronunțarea sentinței:
Pentru a pronunța sentința în privința inculpatului Pralea Roman, prima instanță a 
reținut ca fiind constată fapta prejudiciabilă, în următoarele circumstanțe:
Pralea Roman, la data de 22 octombrie 2019, până la orele 08:00, aflându-se pe 
teritoriul Penitenciarului nr.5-Cahul, amplasat în municipiul Cahul, strada Trandafirilor 21, unde 
își executa pedeapsa penală cu închisoare stabilită, având scopul premeditat de consumare a 
drogurilor pe teritoriul penitenciarului, a consumat droguri și anume stupefiante și fiind suspectat 
de consumul de droguri, deoarece avea un comportament neadecvat, a fost escortat la Spitalul 
raional Cahul, unde în urma examinării, conform procesului-verbal nr.13 din 22 octombrie 2019 
al examinării medicale de constatare a faptului de consumare a alcoolului, stării de ebrietate și 
naturii ei, s-a constatat că condamnatul Pralea Roman se afla în „Stare de ebrietate provocată de 
stupefiante (marijuana)”, care confirmă faptul consumului de către condamnatul Pralea Roman a 
drogurilor pe teritoriul Penitenciarului nr.5-Cahul.
Acțiuni, care au fost încadrate în baza art.217 5 alin.(1) Cod penal, conform indicilor 
calificativi: ”consumul ilegal de droguri, etnobotanice sau analogii acestora, săvârșit pe 
teritoriul penitenciarelor”.                                  
Recursul părții apărării (greșit denumit apel):
Legalitatea și temeinicia hotărârii instanței de fond este contestată cu recurs la 02 iulie 
2025 de către avocatul Ciudin Vitalie, în interesele inculpatului Pralea Roman, solicitând 
admiterea recursului, cu casarea sentinței atacate și emiterea unei noi hotărâri de achitare a 
inculpatului, invocând nulitatea probelor. Totodată, solicitând admiterea integrală a cererilor 
depuse în cursul judecării cauzei penale de apărare, și anume: - constatarea nulității ordonanței 
de recunoaștere în calitate de învinuit a lui Pralea Roman de săvârșirea infracțiunii prevăzute la 
art.2711 alin.(1) Cod penal, emisă la 02 august 2021 de către Procurorul în Procuratura raionului 
Cahul, Andrei Iepure, în legătură că înaintarea învinuirii a fost efectuată după 03 luni după 
recunoașterea în calitate de bănuit a lui Pralea Roman; - declararea nulității acțiunii procesuale - 
procesul-verbal nr.13 din 22.10.2019 al examinării medicale de constatare a faptului de 
consumare a alcoolului, stării de ebrietate şi naturii ei, a numitului Pralea Roman şi prelevare a 
mostrelor biologice a acestuia (fila dosarului 26-27). Totodată, a invocat necesitatea ca în cadrul 
examinării prezentei cereri la Curtea de Apel Sud, să fie ascultată înregistrarea audio a ședinței 
din data de 05.06.2024, şi anume: a declarațiilor date de Crasnov Andrei, care are prioritate față 
de declarațiile indicate ca date de acesta în sentință și procesul-verbal al ședinței, aceasta în 
legătură cu faptul că nu au fixate integral declarațiile lui Crasnov Andrei.
În motivarea recursului a indicat că, consideră necesară casarea sentinței contestate, așa 
cum aceasta este neîntemeiată, or, de către acuzare nu au fost aduse şi cercetate în cadrul 
urmăririi penale şi cercetării judecătorești, probe legal dobândite şi administrate care ar proba 
săvârșirea de către Pralea Roman a faptei incriminate, în cadrul efectuării urmăririi penale au fost 
administrate probe cu încălcarea prevederilor imperative legale, ceea ce duce la nulitatea 
acestora. De asemenea, punerea sub învinuirea a lui Pralea Roman peste trei luni, după 
recunoașterea acestuia în calitate de bănuit, necesitând pronunțarea unei sentințe de achitare, 
inclusiv în cazul respingerii cererii înaintate de apărare, de încetare a procesului penal în privința 
lui Pralea Roman, legat de încălcarea dreptului de a nu fi urmărit de două ori, pentru aceeași 
faptă.
Astfel, menționându-se în recurs că, la caz, au fost încălcate prevederile art.63 Cod de 
procedură penală, iar în ședința preliminară, prin cerere scrisă, la dată de 26.01.2023 apărea şi 
inculpatul au solicitat constatarea nulității ordonanței de recunoaștere în calitate de învinuit a lui 
Pralea Roman în comiterea infracțiunii prevăzute la art. 271 1 alin. (1) Cod penal, emisă la 02 
august 2021 de către procurorul în Procuratura raionului Cahul, Andrei Iepure. La fel, s-a 
solicitat și dispunerea încetării procesului penal în privința inculpatului Pralea Roman. Aceleași 
lucru s-a invocat şi la finisarea urmăririi penale. În cuprinsul sentinței contestate, instanța de 
fond, însă a respins argumentele apărării, indicând că, ”referitor la cererea inculpatului Pralea 
Roman și apărătorului - avocatul Ciudin Vitalie, din 26 ianuarie 2023, prin care s-a solicitat 
constatarea nulității ordonanței de recunoaștere în calitate de învinuit a lui Pralea Roman în 
comiterea infracțiunii prevăzute de art. 217 1 alin. (1) Cod penal, emisă la 02 august 2021, de 
către procurorul în Procuratura raionului Cahul, Iepure Andrei, și dispunerea încetării procesului 
penal în privința lui Pralea Roman, instanța de judecată o va respinge ca neîntemeiată. Or, prin 
simpla indicare a calității procesuale în careva blanchete-tip, nu se recunoaște calitatea 
procesuală, aceasta fiind recunoscută prin ordonanța de punere sub învinuire din 02.08.2021, 
unde Pralea Roman a fost pus sub învinuire (f.d.54). Referitor la plîngerea depusă de apărătorul - 
avocatul Ciudin Vitalie, în interesele inculpatului Pralea Roman la 15.12.202, instanța de fond a 
reținut că, pe marginea temeiurilor invocate, prin încheierea din 13.01.2023, judecătorul de 
instrucție Leonid Turculeț a motivat respingerea acesteia ca fiind una neîntemeiată. Astfel, 
reținând că, această încheiere nu a fost anulată, instanța constatând caracterul legal al acesteia cât 
și puterea de lucru judecat, care presupune consecvența în judecată având la bază regula că, o 
hotărâre judecătorească nu poate fi contrazisă printr-o plângere depusă ulterior”.
Al argument al recursului, este cel, precum că consideră această apreciere neîntemeiată, 
deoarece, în primul rând, nu este vorba aşa cum spune instanța de careva simplă blanchetă, ci un 
proces-verbal emanat de la autoritate publică, care în data de 22.10.2019, încă a indicat foarte 
clar statutul procesual al numitului Prlaea Roman - bănuit, iar aceasta se confirmă şi prin actele 
ulterioare ale organului de urmărire penală, care în continuu repetat, l-a citat pe Pralea Roman în 
calitate de bănuit, a dispus aducerea acestuia forțată ca bănuit, a solicitat date cu caracter 
personal al acestuia, anume ca bănuit, până a fi emisă ordonanță de punere sub învinuire tocmai 
în data de 02.08.2021. Menționând apărarea că, în situația în care Pralea Roman nu avea calitatea 
de bănuit, atunci organul de urmărire nu putea solicita informații referitoare la date personale ale 
acestuia, nu-l putea supune aducerii silite, şi nici nu-l putea cita. Trimiterea la o hotărâre 
judecătorească din 13.01.2023 este irelevantă, deoarece asupra aspectelor ce ţin de ilegalitatea 
punerii sub învinuirii, cu încălcarea dreptului de a nu fi urmărit de două ori pentru aceeași faptă, 
este competența instanței de fond anume, şi anume legalitatea acuzației înaintate. Iar, în al doilea 
rând, în încheierea judecătorului de instrucție din 13.01.2023, judecătorul a indicat că, nu toate 
actele de procedură pot fi contestate judecătorului de instrucție, deci acesta nu a examinat 
plângerea pe fond, indicând că nu are asemenea împuterniciri. Deci, argumentele apărării 
invocate sub acest aspect sunt perfect admisibile, or, anume în ziua de 22.10.2019, față de Pralea 
Roman au fost efectuate acțiunii ce au afectat grav drepturile şi interesele sale, fiind supus la o 
procedură de ridicare a unor mostre, ceea ce evident că a produs repercusiuni a intereselor sale. 
Iar, motivarea instanței că, prima calitate procesuală de învinuit a fost dată la 02.08.2021, este 
neîntemeiată, or, omisiunea statului în termen de cinci zile de la data de 22.10.2019, când față de 
acesta au fost adoptate măsuri ce-i afectează drepturile şi interesele sale, este problema 
autorităților statului și nu a cetățeanului, adică autoritățile statului se fac vinovate de această 
omisiune. Or, altfel, justițiabilul este în neputință de a înțelege care este diferența dintre 
reprezentanți ai statului ce încălcă legea şi cei urmăriți de autoritățile statului. În fapt, la data de 
22.10.2019 de la numitul Pralea Roman de către o persoană neabilitată cu acest drept un medic 
indicat ca ”Crasnov” în procesul-verbal nr.13 din 22.10.2019, al examinării medicale de 
constatare a faptului de consumare a alcoolului, stării de ebrietate şi naturii ei, a numitului Pralea 
Roman au fost prelevate mostre biologice a acestuia, în cuprinsul procesului-verbal nr.13 din 
22.10.2019 este indicat la pct. 2 - Motivul examinări: BĂNUIT. Deci, la momentul supunerii 
testării şi prelevării mostrelor biologice numitul Pralea Roman deja era bănuit, indiferent că nu i-
a fost acordată această calitate prin o ordonanță a organului de urmărire penală. Calitatea de 
bănuit a acestuia fiind indicat expres în procesul-verbal nr.13 datat cu 22.10.2019. Și, abia la data 
de 02.08.2021, în privința lui Pralea Roman a fost emisă ordonanță de punere sub învinuire de 
comiterea infracțiunii prevăzute de art.2175 alin.(1) Cod penal.
Iar, la data de 12.08.2022 numitului Pralea Roman i-a fost comunicată învinuirea 
formulată conform ordonanței de punere sub învinuire datată cu 02.08.2021 în comiterea 
infracțiunii prevăzute la art.217 5 alin.(1) Cod penal. La data de 12.01.2023 acestuia i-au fost 
prezentate materialele cauzei penale, iar la data de 13.01.2023 întocmit rechizitoriul în prezenta 
cauză. Astfel, ordonanța sus menționată a fost emisă cu încălcarea termenului de trei luni de la 
momentul recunoașterii efective în calitate de bănuit în prezenta cauză, adică din data de 22 
octombrie 2019 încă, aşa cum şi este menționat în cuprinsul procesului-verbal nr.13 din 
22.10.2022. Acțiuni, prin care se desprinde că, s-a încălcat prevederile art.63-64, art.301 Cod de 
procedură penală, or, tocmai aceasta a avut loc la data de 22.10.2019, față de Pralea Roman au 
fost efectuate acțiuni propriu zise de urmărire penală, în calitate de bănuit de suspectarea de 
consumului de droguri. Aceasta se confirmă chiar prin procesul-verbal nr.13 din 22.10.2019, în 
care este indicată că acesta este bănuit, adică că motivul examinării şi prelevării mostrelor: 
”bănuit de conducerea vehiculului în stare de ebrietate”. Esența e că, este cert că Pralea Roman a 
fost supus examinării medicale și prelevate mostre biologice, în legătură cu bănuirea de careva 
faptă. Astfel, în fapt, termenul de menținere a numitului Pralea Roman în calitate de bănuit a 
expirat la data 22 ianuarie 2020, deoarece acestuia i-a fost deja atribuită calitatea procesuală de 
bănuit la data de 22.10.2019, când a fost supus unor acțiuni procesuale, се evident afectează 
drepturile acestuia, plus și că fără acordul expres al acestuia. Astfel, Pralea Roman a fost pus 
ilegal sub învinuire, deşi existau circumstanțe care determinau scoaterea acesteia de sub urmărire 
penală. Respectiv, la expirarea acestui termen de 3 luni procurorul avea obligația pozitivă de a 
dispune scoaterea acestuia de sub urmărire penală, în situația în care procurorul nu a considerat 
probele administrate ca suficiente pentru a-l pune sub învinuire, până la data de 22.01.2020. 
Raportând la aceasta stare de drept, prevederile art.230 Cod de procedura penala, în conformitate 
cu care nerespectarea termenului impune pierderea dreptului procesual și nulitatea actelor 
efectuate, se prezumă ca menținerea în continuare în calitate de bănuit a numitului Pralea 
Roman, după 22.01.2022 este ilegală, fiind nule inclusiv toate celelalte acțiuni şi acte 
procedurale întreprinse/emise ulterior în privința acesteia, inclusiv punerea acestuia sub învinuire 
şi întocmirea rechizitoriului şi urma ab initio a fi dispusă de procuror scoaterea lui Pralea Roman 
de sub urmărire penală. La caz, însă, înaintarea învinuirii de către procuror a fost efectuată cu 
depășirea termenului legal, or, calitatea de bănuit în privința lui Pralea Roman expirase de drept 
la data de 22 ianuarie 2020, iar prin faptul că, acesta a fost recunoscut în calitate de învinuit abia 
la 02 august 2021, organul de urmărire penală a admis o ingerință în garanțiile prevăzute de 
art.22 Cod de procedură penală. Astfel, invocă apărarea că, termenul de atribuire către Pralea 
Roman a statutului de bănuit urmează a fi calculat de la 22.10.2019 - data emiterii procesului-
verbal menționat supra, Pralea Roman a fost recunoscut în calitate de bănuit, indiferent dacă 
organul de urmărire penală a respectat sau nu obligația de a-i aduce la cunoștința bănuitului 
informația despre drepturile procedurale, inserată la art.63 alin.(1 1) Cod de procedură penală. 
Actele de urmărire penală îndeplinite de organul de urmărire penală în perioada de după 
20.01.2020 sunt lovite de nulitate fiind contrare principiului de drept aplicat în jurisprudența 
națională şi internațională - dreptul de a nu fi judecat sau pedepsit de două ori.
Mai mult ca atât a menționat recurentul că, procesul-verbal nr.13 din 22.10.2019 al 
examinării medicale de constatare a faptului de consumare a alcoolului, stării de ebrietate şi 
naturii ei, a lui Pralea Roman și prelevare a mostrelor biologice a acestuia, fiind nulă această 
acțiune, este ilegală și învinuirea înaintată, căci chiar ridicarea presupuselor mostre de la Pralea 
Roman a fost ilegală lipsind acordul scris al acestuia. O întrebarea foarte simplă, dacă instanța a 
apreciat că, Pralea Roman şi-ar fi dat acordul la prelevarea acestor mostre, de ce în acest proces-
verbal acordul lui până la testare lipsește. Deci, martorul Crasnov Andrei, în ședința de judecată, 
a declarat că, nu au fost obiecții, nu că Pralea Roman şi-ar fi dat acordul la testare și prelevare de 
probe. Iar, la întrebarea apărării a răspuns că: în prezența sa nimeni nu a cerut acordul lui Pralea 
Roman de a efectua această prelevare de mostre şi testare medicală. Martorul a indicat clar că, 
impunerea la trecerea acestei testări este treaba celor care aduc persoana, iar în prezența sa 
nimeni nu a cerut acordul lui Pralea Roman de a preleva mostre şi trece testare, Pralea Roman nu 
a expus verbal un acord la testare şi prelevare de mostre.
Astfel, sub acest aspect, solicită apărarea să fie audiate în ședința la apel declarațiile 
date de Crasnov Andrei în ședința de judecată la data de 05.06.2024, deoarece nu sunt conforme 
celor indicate în sentință și procesul-verbal de audiere. La fel, Pralea Roman a declarat că, nu a 
consumat substanțe narcotice, dar şi că nu şi-a dat acordul de a fi prelevate careva mostre, iar în 
conformitate cu prevederile art.6 pct.33) probele reprezintă - elemente de fapt, dobândite în 
modul prevăzut de prezentul cod, ce servesc la constatarea împrejurărilor care au importanță 
pentru justa soluționare a cauzei penale. Iar, la caz, procesul-verbal nr.13 din 22.10.2019 al 
examinării medicale de constatare a faptului de consumare a alcoolului, stării de ebrietate şi 
naturii ei, a numitului Pralea Roman şi prelevare a mostrelor biologice a acestuia (fila dosarului 
26-27) a fost efectuat cu încălcarea prevederilor imperative legale. Or, o autorizație a 
judecătorului de instrucție nu este. La caz, chiar din conținutul procesului-verbal nr.13 din 
22.10.2019 de examinare medicală a lui Pralea Roman, rezultă lipsa acordului acestuia la 
examinarea medicală şi nemijlocit prelevarea a careva mostre. Acesta nu atestă însăși faptul că, 
deținutul la acel moment şi-a dat acordul de a trece nemijlocit examenul medical, la fel, în acesta 
nu e consemnat în nici un mod acordul lui Pralea Roman de a-i fi prelevate careva mostre.
La rândul său un alt proces-verbal din 23.10.2019 nicidecum nu consemnează acordul 
lui Pralea Roman la prelevarea de mostre de la acesta, ci doar refuzul de a da careva explicații şi 
el este ulterior efectuării examenului medical. Astfel, datele obținute prin această acțiune, fixate 
în procesul-verbal nr.13 din 22.10.2019 al examinării medicale de constatare a faptului de 
consumare a alcoolului, stării de ebrietate şi naturii ei, şi nemijlocit procesul-verbal menționat 
supra, urmează a fi excluse din dosar, nu pot fi admise ca probe, nu pot fi prezentate în instanța 
de judecată și nu pot fi puse la baza sentinței sau altor hotărâri judecătorești, şi urmează a fi 
recunoscut nule.
Indică că, faptul că Pralea Roman nu avea calitatea procesuală permite a conchide că, ar 
fi legale orice acțiuni ale unui reprezentant al statului care înainte de declanșarea urmăririi penale 
ar percheziționa, de exemplu, fără un mandat judecătoresc un domiciliu, ar ridica în afara unei 
urmăriri penale care obiecte, bunuri fără acordul persoanei, ar efectua oricare acțiuni care în 
cadrul unui proces penal, deși acestea sunt supuse obligatorii controlului judecătoresc. Înaintarea 
sau nu a careva obiecții de Pralea Roman în cuprinsul acestui proces-verbal careva din 
22.10.2019 este irelevantă. Or, pornind de la prevederile legale, existența unui acord presupune 
inerent obligatoriu, că, acordul urmează a fi dat înainte de efectuarea acestei acțiuni, iar 
persoanei supuse examinării, prelevării de mostre - eliminări ale corpului urmează în primul rând 
a se explica că are acest drept fundamental - de a refuza şi respectiv de a-şi da acordul la o 
asemenea acțiune. Or, asemenea mențiuni lipsesc cu desăvârșire în cuprinsul actului contestat 
procesul-verbal nr.13 din 22.10.2019. În ipoteza aprecierii că oricare ar fi reprezentantul statului 
ar putea efectua o acțiune procesuală pentru care este necesară obligatoriu autorizația 
judecătorului de instrucție nu face nimic altceva decât a permite direct abuzurile reprezentanților 
statului. Care pornind de la această apreciere, pentru a evita controlul judecătoresc ar putea 
efectua acțiuni ce aduc atingere inviolabilității persoanei, în afara unui proces penal pornit. De 
asemenea, menționând apărătorul că, în cuprinsul procesului-verbal nr.13 din 22.10.2022 este 
indicat la pct.2 - Motivul examinării: bănuit de conducerea vehiculului în stare de ebrietate. Deci, 
la momentul supunerii testării Pralea Roman deja era bănuit, indiferent că, nu i-a fost acordată 
această calitate printr-o ordonanță a organului de urmărire penală. Iar, la caz, s-a manifestat lipsa 
unui acord la examinarea şi prelevarea mostrelor, neexplicarea în general persoanei cu privire la 
dreptul de a-şi da acordul sau nu este echivalentă cu o efectuare silită a acestor acțiuni, deoarece 
persoanei în general nu-i sunt comunicate aceste drepturi. Respectiv, Pralea Roman de la bun 
început a fost suspectat de consumul interzis a substanțelor narcotice.
De asemenea, alt argument al recursului este cel, precum că, Crasnov Andrei nu este 
expert în primul rând, şi respectiv, şi din acest aspect, concluziile lui nu sunt valabile, dar, a fost 
menționat de apărător că, o expertiză a sângelui nu a fost efectuată. În acest sens menționând că, 
la data de 19.08.2022 procurorul la urmărirea penală, văzând că buchea legii nu este respectată, 
iar Pralea Roman este urmărit ilegal, a fost depusă cerere privind dispunerea expertizei chimice 
asupra mostrelor biologice prelevate de la Pralea Roman în data de 22.10.2019 în vederea 
depistării dacă în acestea se conțin droguri, etnobotanice sau analogii acestora. O asemenea 
expertiză nu a fost efectuată, în ordonanța procurorului din data de 29.08.2022, fila dosarului 76, 
s-a refuzat aceasta, fiind expus expres motivul - lipsesc mostrele de urină, presupus a fi ridicate 
de la Pralea Roman la data de 22.10.2019. Invocându-se în recurs de asemenea, că angajații 
Penitenciarului nr.5-Cahul au fost audiați în ședință, dar declarațiile lor nu puteau fi puse la baza 
sentinței, or, tocmai că aceste persoane l-au dus și supus examinării medicale pe Pralea Roman, 
fără acordul acestuia, și anume: Negru D., Scurtu V. Astfel, formularea acuzației în materie 
penală, nu este întemeiată pe probe concludente şi pertinente, iar faptă prejudiciabilă incriminată 
lui Pralea Roman nu a fost probată, dar se atestă și încălcările grave menționate supra.
Circumstanțe, care în opinia apărătorului, denotă faptul că, hotărîrea atacată nu cuprinde 
motivele pe care se întemeiază soluția ori motivarea soluției contrazice dispozitivul hotărârii sau 
acesta este expus neclar, nu au fost întrunite elementele infracțiunii sau instanța a pronunțat o 
hotărâre de condamnare pentru o altă faptă decât cea pentru care condamnatul a fost pus sub 
învinuire, cu excepția cazurilor reîncadrării juridice a acțiunilor lui în baza unei legi mai blânde; 
există o cauză de înlăturare a răspunderii penale; instanța a admis o eroare gravă de fapt, care a 
afectat soluția instanței. Astfel, invocând partea apărării că, constatarea de rând cu cele solicitate 
a încălcării dreptului la un proces echitabil a lui Pralea Roman prevăzut la art.19 Cod de 
procedură penală și art.6 CEDO, a încălcării principiului legalității prevăzut la art.7 Cod de 
procedură penală, ca urmare a încercării sperând că fără efect a administrării unor probe ilegal şi 
contrar prevederilor legale de către partea acuzării.
În drept, cererea de recurs întemeindu-se pe prevederile art.6 CEDO, art.4 din 
Protocolul nr.7 din Convenția Europeană pentru apărarea drepturilor omului, art.21 din 
Constituția RM, art.60 Cod penal, art.7, art.19, art.22, art.24, art.63-64, art.68, art.93-94, art.100-
101, art.230, art.251, art.275, art.284, art.287, art.301, art.400-419 1, art.437-451 Cod de 
procedură penală.
Termenul de depunere a recursului:
Conform art.439 alin.(1) Cod de procedură penală, „termenul de recurs împotriva 
hotărârilor pentru care legea nu prevede calea de atac apelul este de 15 zile de la data 
pronunțării hotărârii”.
Materialele cauzei atestă că prima instanță a pronunțat sentința judecătorească în ședința 
de judecată din 24 iunie 2025, iar cererea de recurs a fost depusă de apărător la 02 iulie 2025. 
Astfel, termenul legal stabilit pentru exercitarea căii de atac recursul, a fost respectat de partea 
apărării. 
Procedura în fața instanței de recurs:
Conform art.447 alin.(1) Cod de procedură penală, ”recursul se judecă în termen 
rezonabil, fără prezența părților la proces”. Iar, prin înștiințare părțile au fost informate despre 
data examinării recursului, cât și despre necesitatea prezentării referinței până la data de 17 
noiembrie 2025. Și, la 24 octombrie 2025 procurorul a depus referință la cererea de recurs, 
solicitând respingerea acesteia ca fiind nefondată, cu menținerea sentinței judecătorești așa cum, 
la caz, nu au fost încălcate prevederile art.63 Cod de procedură penală, cum invocă apărarea. 
Examinarea medicală nu a avut loc de către organul de urmărire penală și Pralea Roman a fost 
pus sub învinuire la data de 02 august 2021, în termenii și condițiile legale, ceea ce denotă că, 
acest argument al apărătorului este nefondat. Iar, încheierile judecătorilor de instrucție din 
15.12.2022 și din 13.01.2023 corespund principiului puterii lucrului judecat. Argumentele 
apărării, precum că inculpatul urmează a fi achitat, deoarece nu s-a constatat existența faptei 
infracțiunii, corect au fost respinse așa cum, nu a fost stabilit nici un temei pentru aceasta. Astfel, 
în lipsa unor argumente verosimile, cu invocarea mijloacelor de probă concrete din cauza penală, 
recursul declarat de avocat este nefondat și necesită a fi respins. 
Aprecierea instanței de recurs:
Studiind probele acumulate la cauza penală, analizând sentința judecătorească în raport 
cu argumentele recursului, Completul de judecată conchide respingerea recursului avocatului 
Ciudin Vitalie, în interesele inculpatului Pralea Roman, ca fiind nefondat, cu menținerea 
sentinței instanței de fond, din următoarele considerente.
În conformitate cu art.437 alin.(1) pct.1) Cod de procedură penală, ”pot fi atacate cu 
recurs: 1) sentințele pronunțate de judecătorii privind infracțiunile ușoare pentru săvîrşirea 
cărora legea prevede în exclusivitate pedeapsa nonprivativă de libertate”.
Iar, în speță, lui Pralea Roman i se impută săvârșirea infracțiunii prevăzute de art.217 5 
alin.(1) Cod penal, care se pedepsește cu amendă în mărime de la 750 la 1050 unități 
convenționale sau cu muncă neremunerată în folosul comunității de la 180 la 240 de ore. Deci, 
sentința Judecătoriei Cahul, sediul Central, din 24 iunie 2025, este susceptibilă recursului.
Conform art.449 alin.(1) pct.1) lit.a) Cod de procedură penală, ”judecând recursul, 
instanța adoptă una din următoarele decizii: respinge recursul, menținând hotărârea atacată, 
dacă: recursul este nefondat”. 
Potrivit art.448 alin.(1)-(2) Cod de procedură penală, ”judecând recursul, instanța 
verifică legalitatea și temeinicia hotărârii atacate pe baza materialului din dosarul cauzei și a 
oricăror documente noi prezentate în instanța de recurs. Instanța de recurs este obligată să se 
pronunțe asupra tuturor motivelor invocate în recurs”.
În acord cu prevederile art.441 alin.(2) Cod de procedură penală, ”instanța de recurs 
examinează cauza în limitele temeiurilor prevăzute în art.444, însă ea este obligată ca, în afara 
temeiurilor invocate și cererilor formulate de recurent, să examineze întreaga cauză sub toate 
aspectele, dar fără a agrava situația părții în favoarea căreia s-a declarat recurs”.
Instanța de recurs a constatat că, la pronunțarea sentinței instanța de fond corect a 
determinat circumstanțele de fapt şi de drept şi just a făcut concluzia că, fapta penală reținută în 
culpa lui Pralea Roman este infracțiunea prevăzută de art.217 5 alin.(1) Cod penal. Așa cum, 
Pralea Roman, la data de 22 octombrie 2019, până la orele 08:00, aflându-se pe teritoriul 
Penitenciarului nr.5-Cahul, amplasat în municipiul Cahul, strada Trandafirilor 21, unde își 
executa pedeapsa penală cu închisoare stabilită, având scopul premeditat de consumare a 
drogurilor pe teritoriul penitenciarului, a consumat droguri și anume stupefiante și fiind suspectat 
de consumul de droguri, deoarece avea un comportament neadecvat, a fost escortat la Spitalul 
raional Cahul, unde în urma examinării, conform procesului-verbal nr.13 din 22 octombrie 2019 
al examinării medicale de constatare a faptului de consumare a alcoolului, stării de ebrietate și 
naturii ei, s-a constatat că condamnatul Pralea Roman se afla în „Stare de ebrietate provocată de 
stupefiante (marijuana)”, care confirmă faptul consumului de către condamnatul Pralea Roman a 
drogurilor pe teritoriul Penitenciarului nr.5-Cahul.
Acțiuni, care corect au fost încadrate în baza art.217 5 alin.(1) Cod penal, conform 
indicilor calificativi: ”consumul ilegal de droguri, etnobotanice sau analogii acestora, săvârșit 
pe teritoriul penitenciarelor”.      
Este de menționat faptul că, conform art.24 alin.(2) Cod de procedură penală, ”instanța 
judecătorească nu este organ de urmărire penală, nu se manifestă în favoarea acuzării sau a 
apărării şi nu exprimă alte interese decît interesele legii”, iar potrivit art.26 alin.(3) Cod de 
procedură penală, ”sarcina prezentării probelor învinuirii îi revine procurorului”.
În baza principiului contradictorialității în procesul penal, principiu unanim recunoscut 
şi susținut de jurisprudența CEDO, sarcina probațiunii în ședințele de judecată în prima instanță 
şi în instanța de recurs îi revine acuzatorului de stat, fiindcă funcția acuzării este pusă pe seama 
procurorului. CEDO, în hotărârea Capean vs. Belgia din 13.01.2005, a constatat că, în domeniul 
penal, problema administrării probelor trebuie să fie abordată din punctul de vedere al articolului 
6 §2 şi e obligatoriu, inter alia, ca sarcina de a prezenta probe să-i revină acuzării.
Mai mult ca atât, este de menționat faptul că ignorarea jurisprudenței Curții Europene a 
Drepturilor Omului şi încălcarea prevederilor art.24 şi art.26 din Codul de procedură penală 
lezează dreptul inculpatului la un proces echitabil, drept garantat de art.6 din Convenția pentru 
apărarea drepturilor omului şi a libertăților fundamentale.
Potrivit art.6 CEDO, ”orice persoană are dreptul la judecarea în mod echitabil a cauzei 
sale. Dreptul la un proces echitabil vizează respectarea principiului egalității armelor, adică că 
fiecare parte trebuie să obțină o posibilitate rezonabilă de a-şi prezenta cauza în condiții care să 
nu o plaseze într-o situație net dezavantajoasă în raport cu adversul”. Dreptul la un proces 
echitabil este garantat ca fiind efectiv dar nu iluzoriu (c. Engel și alții vs Olanda; Ozturk vs 
Germania). Iar, într-un stat de drept este necesar respectarea normelor imperative  întru 
asigurarea unui proces penal echitabil. La art.21 din Constituție este prevăzut că, ”orice 
persoană acuzată de un delict este prezumată nevinovată până când vinovăția sa va fi dovedită 
în mod legal, în cursul unui proces judiciar public, în cadrul căruia i s-au asigurat toate 
garanțiile necesare apărării sale”. Din conținutul normei constituționale se deduc trei principii: 
prezumția nevinovăției, caracterul public al procedurilor penale și posibilitatea persoanei de a 
utiliza toate mijloacele procedurale necesare pentru apărarea sa. De toate aceste prevederi fiind 
necesar de a se ține cont la emiterea unei hotărâri.
Instanța de recurs notează că, la momentul judecării cauzei şi pronunțării sentinței de 
către instanța de fond, acțiunile lui Pralea Roman corect au fost calificate în baza art.2175 alin.(1) 
Cod penal, aceste împrejurări au fost constatate din totalitatea de probe administrate în cauza 
penală de instanța de fond, şi care au fost corect apreciate prin prisma pertinenței, concludenții, 
utilității şi veridicității lor, iar în ansamblu prin coroborare, respectându-se prevederile art.101 
Cod de procedură penală, potrivit căruia „fiecare probă necesită să fie apreciată din punct de 
vedere al pertinenței, concludenții, utilității și veridicității lor, iar toate probele în ansamblu – 
din punct de vedere al coroborării lor”. Cerințele date ale legii procesual penale fiind respectate 
de către instanța de fond, probele administrate pe dosar au fost apreciate corect, fapt ce a dus la 
condamnarea lui Pralea Roman, pe deplin confirmându-se vinovăția inculpatului în săvârșirea  
faptelor imputate.
Este de menționat că, odată cu depunerea recursului, partea apărării invocă necesitatea 
casării sentinței contestate și emiterea unei noi hotărâri de achitare a inculpatului, invocând 
nulitatea probelor. Totodată, solicitând admiterea integrală a cererilor depuse în cursul judecării 
cauzei penale de apărare, și anume: - constatarea nulității ordonanței de recunoaștere în calitate 
de învinuit a lui Pralea Roman de săvârșirea infracțiunii prevăzute la art.271 1 alin.(1) Cod penal, 
emisă la 02 august 2021 de către Procurorul în Procuratura raionului Cahul, Andrei Iepure, în 
legătură că înaintarea învinuirii a fost efectuată după 03 luni după recunoașterea în calitate de 
bănuit a lui Pralea Roman; - declararea nulității acțiunii procesuale - procesul-verbal nr.13 din 
22.10.2019, al examinării medicale de constatare a faptului de consumare a alcoolului, stării de 
ebrietate şi naturii ei, a numitului Pralea Roman şi prelevare a mostrelor biologice a acestuia (fila 
dosarului 26-27). Totodată, a invocat necesitatea ca în cadrul examinării prezentei cereri la 
Curtea de Apel Sud, să fie ascultată înregistrarea audio a ședinței din data de 05.06.2024, şi 
anume: a declarațiilor date de Crasnov Andrei, care are prioritate față de declarațiile indicate ca 
date de acesta în sentință și procesul-verbal al ședinței, aceasta în legătură cu faptul că nu au 
fixate integral declarațiile lui Crasnov Andrei. La fel, a invocat partea apărării că, este necesar 
constatarea de rând cu cele solicitate a încălcării dreptului la un proces echitabil a lui Pralea 
Roman prevăzut la art.19 Cod de procedură penală și art.6 CEDO, a încălcării principiului 
legalității prevăzut la art.7 Cod de procedură penală, ca urmare a încercării sperând că fără efect 
a administrării unor probe ilegal şi contrar prevederilor legale de către partea acuzării.
Astfel, probe noi la examinarea cauzei în instanța de recurs nu au fost administrate, dar 
ținând cont că prin depunerea recursului se contestă vinovăția, întru asigurarea principiului 
contradictorialității, reglementat de art.24 Cod de procedură penală, în baza art.448 Cod de 
procedură penală au fost verificate suplimentar probele administrate în instanța de fond, și 
anume:
Procesul-verbal nr.13 al examinării medicale de constatare a faptului de consumare a 
alcoolului, stării de ebrietate și naturii ei din data de 22 octombrie 2019, pe numele lui Pralea 
Roman, potrivit căruia, în urma examinării la data de 22 octombrie 2019 a lui Pralea Roman, 
deținut în Penitenciarul nr.5-Cahul, trimis de către director interimar Penitenciarului nr.5-Cahul, 
Țurcanu Iurie, către medicul narcolog din cadrul IMSP SR Cahul, Crasnov Andrei, s-a constat 
consecințele consumului de “Marijuana”. La rubrica „15. Însemnarea celui examinat că a luat 
cunoștință de rezultatele examinării și dreptul la reexaminare” este indicată mențiunea „Am făcut 
cunoștință”, fiind aplicată semnătură. Procesul-verbal nominalizat a fost recunoscut și anexat la 
cauza penală nr.2019150866 ca „document” prin ordonanța de recunoaștere și de anexare a 
documentelor ca mijloace materiale de probă din data de 12 octombrie 2022 (Vol.I, f.d.26-27; 
101; 146-147);
Proces-verbal de ridicare din data de 30 noiembrie 2022, potrivit căruia de către 
organul de urmărire penală de la medicul narcolog, Cransov Andrei, a fost ridicată copia 
procesului-verbal nr.13 din data de 22 octombrie 2019 pe numele lui Pralea Roman (exemplarul 
nr. 2) și 3 copii din Registrul de înregistrare a proceselor-verbale de examinări medicale de 
constatare a faptului de consumare a alcoolului și stării de ebrietate și naturii ei, pe numele 
Pralea Roman (Vol.I, f.d.145);
Registrul de înregistrare a proceselor-verbale ale examinării medicale de constatare a 
faptului de consumare a alcoolului, stării de ebrietate și naturii ei, IMSP SR Cahul, început la 
data de 01 iulie 2013, potrivit căruia, la numărul de ordine „13”, sunt indicate mențiunile: 
„22.10.2019”, „Pralea Roman *****”, „IDNP *****”, „a.n.*****”, ”Penitenciarul nr.5-Cahul 
deținut” (f.d.148-150);
Cererea avocatului Ciudin Vitalie din 26.06.2024, scrisoarea IMSP din 12.06.2024 și 
copiile din Registru, potrivit cărora lui Pralea Roman i-au fost preluate doar probe de urina 
(Vol.II, f.d.40-45).
Totodată, nu se poate trece cu vederea faptul că, fiind audiat în cadrul ședinței de 
judecată martorul Negru Dumitru, care a declarat că, a activat în calitate de specialist principal în 
cadrul Penitenciarului nr.5-Cahul. Pralea Roman se deținea în Penitenciarul nr.5-Cahul și 
supraveghetorul de la post l-a contactat și i-a comunicat că deținutul Pralea Roman solicită să 
discute cu un reprezentant din secția siguranță. Astfel, s-a apropiat pentru a discuta cu acesta. 
Când a ajuns și a început să vorbească cu Pralea Roman, a văzut că acesta era vizibil în stare de 
ebrietate, dar nu simțea miros specific. Pralea Roman nu se putea concentra asupra discuției și 
martorul nu înțelegea ce solicită acesta. Totodată, Pralea Roman, în timpul discuție, ba râdea, ba 
era serios. După ce a încheiat discuția cu Pralea Roman, a raportat directorului Penitenciarului 
nr.5-Cahul despre comportamentul lui Pralea Roman. Directorul Penitenciarului nr.5-Cahul i-a 
spus să se apropie cu șeful de grup, Scurtu Valentin, totodată, martorul să-l întrebe pe Pralea 
Roman dacă este de acord să-i fie preluate probe biologice pentru a-i stabili starea. Pralea Roman 
a fost de acord să-i fie preluate probe biologice. Mai târziu, a aflat că directorul Penitenciarului 
nr.5-Cahul a efectuat un demers către IMSP Cahul pentru a-i fi preluate probe biologice lui 
Pralea Roman și, la două zile de acest incident, Pralea Roman a fost escortat pentru a îi fi 
preluate probe biologice. A declarat că, Pralea Roman a fost escortat de către altcineva, dar 
martorul a fost prezent la spital. Nu cunoaște dacă au fost preluate probe biologice de la Pralea 
Roman, așa cum era în hol. Nu ține minte dacă a întocmit careva acte pe cazul dat. Nu ține minte 
data exactă a incidentului, deoarece a trecut mult timp. I-a spus lui Pralea Roman că, îi vor fi 
preluate probe biologice de sânge sau urină, când acesta era în celula nr.24. Nu cunoaște dacă 
acordul lui Pralea Roman de a-i fi preluate probe biologice în formă scrisă a fost fixat. Lui Pralea 
Roman i-a spus că îi vor fi preluate probe biologice când acesta era în celula nr.24. La spital nu a 
discutat cu Pralea Roman.
Totodată, martorul Negru Dumitru fiind audiat suplimentar în ședință de judecată, a 
relatat că, este angajat în cadrul Penitenciarului nr.5-Cahul. Îl cunoaște pe Pralea Roman, 
deoarece se deține în Penitenciarul nr.5-Cahul. A fost și el la spital când Pralea Roman a fost 
escortat, pentru a-i fi preluate probe biologice. Crasnov Andrei nu i-a predat probele de sânge 
preluate de la Pralea Roman (Vol.II, f.d.68, 75). 
Martorul Scurtu Valentin în ședință de judecată a primei instanțe a relatat că, a activat în 
cadrul Penitenciarului nr.5-Cahul și l-a cunoscut pe Pralea Roman pe linie de serviciu. Nu ține 
minte data, însă a fost implicat în serviciu împreună cu colegul său, Negru Dumitru. Negru 
Dumitru i-a spus că a observat că deținut Pralea Roman avea un comportament neadecvat. 
Astfel, s-a luat decizia ca inculpatului Pralea Roman să-i fie preluate probe biologice pentru a 
stabili starea acestuia. Despre aceste fapte au anunțat administrația Penitenciarului nr.5-Cahul. A 
auzit, însă nu ține minte de la cine, că Pralea Roman a fost transportat la spital de către alți 
colegi. Nu ține minte dacă a fost întocmit un act cu acordul sau dezacordul lui Pralea Roman de 
a-i fi preluate probe biologice. Nu ține minte toate circumstanțele, deoarece a trecut mult timp. 
Nu ține minte dacă a dat declarații la urmărirea penală. Semnătura de la f.d.96-97 îi aparține, la 
fel, și scrisul olograf este al lui. Susține declarațiile date la urmărirea penală. A declarat că, din 
spusele lui Negru Dumitru a aflat că Pralea Roman avea un comportament neadecvat. Nu ține 
minte dacă în ziua incidentului a discutat cu Pralea Roman. Nu i-a spus lui Pralea Roman că 
urmează să treacă o examinare medicală. Nu ține minte dacă cineva a discutat cu Pralea Roman 
că urmează să treacă o examinare medicală. Nu a văzut nici un act semnat de către Pralea Roman 
cu privire la acordul sau dezacord de a trece examinarea medicală. Discuția cu Negru Dumitru cu 
referire la starea lui Pralea Roman a avut loc în dimineața zilei când a intrat în serviciu, adică la 
22 octombrie 2019. Nu ține minte data când a predat serviciul. A mai declarat că, posibil de la 
colegi a aflat că Pralea Roman a fost în stare de ebrietate narcotică (Vol.II, f.d.69).
Martorul Crasnov Andrei, fiind audiat în ședință de judecată, a relatat că, îl cunoaște pe 
Pralea Roman pe linie de serviciu, așa cum acesta fost adus la preluarea probelor biologice 
pentru a fi constatată starea de ebrietate narcotică. I-a preluat lui Pralea Roman probele 
biologice, și anume urme de urină. Examinând urmele de urină preluate de la Pralea Roman, s-a 
constat starea de ebrietate narcotică în urma consumării substanței narcotice de tip marijuana cu 
proveniență din India. Pralea Roman a fost de acord să treacă testarea. Când martorul i-a efectuat 
testarea, Pralea Roman avea un comportament neadecvat, și anume, era agitat. Semnătura 
aplicată la f.d.26-27 îi aparține martorului. Potrivit procesului-verbal de la f.d.26-27 de la Pralea 
Roman nu au fost preluate probe biologice de sânge, însă martorul este sigur că au fost preluate 
probe biologice de sânge, deoarece a indicat în registru despre acest fapt. Acest registrul se află 
în biroul martorului. Procesul-verbal al rezultatului urinei de la f.d.26-27, pe care personal l-a 
întocmit, este valabil fără procesul-verbal de constatare în urma examinării probelor de sânge. 
Nu cunoaște de ce la urmărirea penală nu a indicat despre preluarea probelor biologice de sânge. 
A declarat că, atunci când a preluat probe biologice de la Pralea Roman, acesta a fost de acord 
să-i fie preluate. În prezența martorului, reprezentanții Penitenciarului nr.5-Cahul nu l-au întrebat 
pe Pralea Roman dacă este de acord cu preluarea probelor biologice, deoarece această procedură 
se efectuează până la prezentarea persoanei la testare. Pralea Roman în prezența sa nu a indicat 
că nu este de acord cu preluarea probelor biologice, în timpul procedurii nu a vorbit nimic, nu s-a 
împotrivit. Pralea Roman a fost supus testării privind constarea starea de ebrietate narcotică. 
Martorul a examinat probele de urină preluate de la Pralea Roman. Nu ține minte cum se 
numește în termeni medicinali testul efectuat de către el. De la Pralea Roman s-a ridicat urme de 
sânge și de urină. Probele de sânge preluate de la Pralea Roman personal le-a predat persoanei 
responsabile din cadrul Penitenciarului nr.5-Cahul, pe nume Neagu, pentru a le duce în mun. 
Chișinău, în vederea stabilirii stării de ebrietate narcotică, după sânge. Persoana pe nume Neagu, 
după transmiterea probelor biologice în mun. Chișinău, trebuia să vină cu rezultatul pentru a 
întocmi procesul-verbal cu privire la constatatoarea starea de ebrietate narcotică a lui Pralea 
Roman. Nu a întocmit procesul-verbal cu privire la constatare, deoarece nu i-a fost adus 
rezultatul în urma examinării probelor biologice de sânge. Pralea Roman a fost escortat 
dimineața. Martorul activează în acest domeniu de 40 ani. A menționat că, comportamentul 
persoanei diferă în dependență de cantitatea de substanțe narcotice consumată. În cazul efectuării 
unei interpelări oficiale, poate să prezinte extrase din registru unde a indicat că au fost preluate 
probelor biologice de sânge de la Pralea Roman. A reiterat că, personal a preluat de la Pralea 
Roman urme biologice de urină, totodată, a fost prezent în sala de proceduri la preluarea probelor 
de sânge de către angajatul IMSP Cahul.
Totodată, martorul Crasnov Andrei fiind audiat suplimentar în ședință de judecată, a 
relatat că, anterior, a indicat că au fost preluate probe biologice de sânge de la Pralea Roman, 
deoarece nu știa cazul, dar astăzi, după ce a făcut cunoștință cu actele, confirmă că nu au fost 
preluate probe biologice de sânge, ci doar de urina de la Pralea Roman (Vol.II, f.d.71-72, 74).
Este de reținut că, la examinarea cauzei, just a apreciat prima instanță că din probele 
administrate în cursul urmăririi penale rezultă că, faptele au avut loc și a fost săvârșită de către 
inculpatul Pralea Roman în circumstanțele descrise mai sus. Iar, prin depunerea recursului, 
partea apărării invocă că, instanța de fond incorect a apreciat probele din cauza penală şi greșit a 
ajuns la concluzia de condamnare a lui Pralea Roman. Menționând apărătorul încălcarea 
prevederilor art.63 Cod de procedură penală, fiind necesară declararea nulității actelor emise, or, 
la caz, în opinia apărării, sunt incidente dispozițiile art.94 alin.(1) pct.8) Cod de procedură 
penală, conform cărora în procesul penal nu pot fi admise ca probe şi, prin urmare, se exclud din 
dosar, nu pot fi prezentate în instanța de judecată și nu pot fi puse la baza sentinței sau a altor 
hotărâri judecătorești datele care au fost obținute cu încălcări esențiale de către organul de 
urmărire penală a dispozițiilor prezentului cod. Or, în speță, pe lângă încălcarea prevederilor 
art.63 Cod de procedură penală, a menționat apărarea și lipsa unui acord la examinarea şi 
prelevarea mostrelor, neexplicarea în general persoanei cu privire la dreptul de a-şi da acordul 
sau nu este echivalentă cu o efectuare silită a acestor acțiuni, deoarece persoanei în general nu-i 
sunt comunicate aceste drepturi. Respectiv, Pralea Roman de la bun început a fost suspectat de 
consumul interzis a substanțelor narcotice. Astfel, menționându-se că, este necesară achitarea lui 
Pralea Roman, deoarece instanța de fond a ajuns la concluzia privind vinovăția inculpatului în 
săvârșirea infracțiunii incriminate reieșind din probele anexate la dosar, dar care apărarea a 
invocat de la început că, sunt nule și nu pot fi puse la baza unei sentințe de condamnare.
Completul de judecată notează că, nu poate fi reținut ca întemeiat argumentul apărării 
cu privire la necesitatea constatării nulității ordonanței de recunoaștere în calitate de învinuit a lui 
Pralea Roman de săvârșirea infracțiunii prevăzute de art.217 1 alin.(1) din Codul penal, emisă la 
02 august 2021, de către procurorul în Procuratura raionului Cahul, Iepure Andrei, și dispunerea 
încetării procesului penal în privința lui Pralea Roman, așa cum, prima instanță just a stabilit 
netemeinicia acestuia.
Potrivit art. 63 Cod de procedură penală, „(1) Bănuitul este persoana fizică sau juridică 
faţă de care există anumite probe că a săvîrşit o infracţiune pînă la punerea ei sub învinuire. 
Persoana poate fi recunoscută în calitate de bănuit prin unul din următoarele acte procedurale, 
după caz: 1) procesul-verbal de reţinere; 2) ordonanţa sau încheierea de aplicare a unei măsuri 
preventive neprivative de libertate; 3) ordonanţa de recunoaştere a persoanei în calitate de 
bănuit. (11) Ordonanţa de recunoaştere a persoanei în calitate de bănuit şi informaţia despre 
drepturile prevăzute la art.64 se aduc la cunoştinţă în decurs de 5 zile din momentul de emitere a 
ordonanţei, dar nu mai tîrziu de ziua în care bănuitul s-a prezentat sau a fost adus silit, ori din 
momentul de începere a primei acţiuni procedurale efectuate în raport cu acesta. În cazul în 
care există necesitatea dispunerii unor măsuri speciale de investigaţii în privinţa bănuitului, 
aducerea la cunoştinţă a ordonanţei de recunoaştere a persoanei în calitate de bănuit şi a 
drepturilor sale se amînă în baza ordonanţei motivate a procurorului, cu autorizarea 
judecătorului de instrucţie pe o perioadă de 30 de zile, cu posibilitatea prelungirii motivate a 
perioadei pînă la 3 luni. În cazul infracţiunilor privind crima organizată, spălarea de bani, al 
infracţiunilor cu caracter terorist, al infracţiunilor de corupţie şi ale celor conexe actelor de 
corupţie, termenul de amînare a aducerii la cunoştinţă poate fi prelungit pînă la 6 luni, la 
demersul procurorului, cu autorizarea judecătorului de instrucţie. Fiecare prelungire a 
termenului de amînare a aducerii la cunoştinţă a ordonanţei de recunoaştere a persoanei în 
calitate de bănuit şi a drepturilor sale nu poate depăşi 30 de zile. (2) Organul de urmărire 
penală nu este în drept să menţină în calitate de bănuit: 1) persoana reţinută – mai mult de 72 
de ore; 2) persoana în privinţa căreia a fost aplicată o măsură preventivă neprivativă de 
libertate – mai mult de 10 zile din momentul cînd i s-a adus la cunoştinţă ordonanţa despre 
aplicarea măsurii preventive; 3) persoana în privinţa căreia a fost dată o ordonanţă de 
recunoaştere în această calitate – mai mult de 3 luni, iar cu acordul Procurorului General şi al 
adjuncţilor săi – mai mult de 6 luni. (3) La momentul expirării, după caz, a unui termen indicat 
în alin.(2), organul de urmărire penală este obligat să elibereze bănuitul reţinut ori să revoce, în 
modul stabilit de lege, măsura preventivă aplicată în privinţa lui, dispunînd scoaterea lui de sub 
urmărire sau punerea lui sub învinuire. În caz de prelungire a termenului de menţinere în 
calitate de bănuit mai mult de 3 luni, ofiţerul de urmărire penală este obligat să informeze 
imediat bănuitul despre aceasta. (4) Organul de urmărire penală sau instanţa de judecată, 
constatînd că bănuiala nu s-a confirmat, este obligată să elibereze bănuitul reţinut sau să revoce 
măsura preventivă aplicată în privinţa lui pînă la expirarea termenelor indicate în alin.(2), 
dispunînd scoaterea lui de sub urmărire. (5) Calitatea de bănuit încetează din momentul 
eliberării reţinutului, revocării măsurii preventive aplicate în privinţa lui ori, după caz, anulării 
ordonanţei de recunoaştere în calitate de bănuit şi scoaterii lui de sub urmărire, sau din 
momentul emiterii de către organul de urmărire penală a ordonanţei de punere sub învinuire. 
(7) Interogarea în calitate de martor a persoanei faţă de care există anumite probe că a săvîrşit 
o infracţiune se interzice”.
Astfel, prin simpla indicare a calității procesuale în careva blanchete-tip, nu se 
recunoaște calitatea procesuală, aceasta fiind recunoscută prin ordonanța de punere sub învinuire 
din 02.08.2021, unde Pralea Roman a fost pus sub învinuire (Vol.I, f.d.54).
Deci, actul procedural de recunoaștere în calitate de bănuit poate fi doar 1) procesul-
verbal de reținere; 2) ordonanța sau încheierea de aplicare a unei măsuri preventive neprivative 
de libertate; 3) ordonanța de recunoaștere a persoanei în calitate de bănuit. Asemenea acte pot 
fi emise doar de către organul de urmărire penală sau instanța de judecată, și doar în cadrul unei 
proceduri în care s-a decis pornirea urmăririi penale. Iar, la data când Pralea Roman a fost supus 
examinării medicale, acesta nu avea nici o calitate procesuală, nefiind emis nici unul din actele 
indicate supra, acțiunea dată nefiind realizată de organul de urmărire penală, fiind premergătoare 
începerii urmăririi penale, constituind etapa de constatare și acumulare a probelor. Ulterior, la 
data de 07 noiembrie 2019 a fost dispusă începerea urmăririi penale, existând bănuiala rezonabilă 
de săvârșirea faptei prevăzute de art.2175 alin.(1) Cod penal. Iar, la data de 02 august 2021 Pralea 
Roma a fost pus sub învinuire, fiindu-i incriminată săvârșirea infracțiunii prevăzute de art.217 5 
alin.(1) Cod penal.
Deci, completul de judecată nu poate trece cu vederea faptul că, art.63 alin.(1) Cod de 
procedură penală prevede trei modalități distincte de obținere a calității de bănuit, prin reținere, 
aplicarea măsurilor preventive neprivative de libertate şi prin ordonanța procurorului. Durata 
pentru care este oferită calitate de bănuit diferă pentru fiecare modalitate, aceste modalități sunt 
alternative. Primele două modalități au fost introduse pentru a asigura o protecție juridică 
persoanelor în privința cărora nu a fost emisă o ordonanță de recunoaștere în calitate de bănuit. 
După emiterea ordonanței de recunoaștere în calitate de bănuit, primele două opțiuni îşi pierd 
relevanța. Deci, din momentul emiterii ordonanței de recunoaștere în calitate de bănuit, calitatea 
de bănuit este valabilă timp de trei luni, sau, cu acordul Procurorului General sau a adjuncților 
acestuia, timp de șase luni. Aplicarea măsurilor preventive non-privative de libertate nu poate 
scurta acest termen. Acest fapt rezultă chiar din art.63 Cod de procedură penală. Alin.(5) al 
acestui articol se referă la încetarea calității de bănuit. El nu prevede încetarea calității de bănuit 
oferite prin ordonanță odată cu expirarea a 10 zile de la aplicarea măsurii preventive neprivative 
de libertate. Potrivit art.63 alin.(1) Cod de procedură penală calitatea de bănuit poate fi atribuită 
din momentul începerii de către organul de urmărire penală a primei acțiuni procedurale 
efectuate în raport cu aceasta. Iar, în speță, examinarea medicală nu a avut în cadrul urmăririi 
penale și nu a fost realizată această acțiune de către organul de urmărire penală.
Astfel, faptul că în blancheta-tip este indicat motivul examinării: bănuit, faptul dat nu 
constituie temei de atribuire a statutului de bănuit persoanei supuse examinării medicale, or, la 
art.63 alin.(1) Cod de procedură penală este specificat cert că, actul procedural de recunoaștere în 
calitate de bănuit poate fi doar ordonanța sau încheierea de aplicare a măsurii preventive, iar în 
corelație cu art.177 Cod de procedură penală asemenea acte pot fi emise doar de către organul de 
urmărire penală sau instanța de judecată, și în cadrul unui proces în care este deja pornită 
urmărirea penală. Iar, la caz, Pralea Roman la data de 22 octombrie 2019 a fost supus examinării 
mediale de către medicul Crasnov Andrei, care a și întocmit procesul-verbal nr.13 al examinării 
medicale de constatare a faptului de consumare a alcoolului, stării de ebrietate și naturii ei din 
data de 22 octombrie 2019, pe numele Pralea Roman, potrivit căruia, în urma examinării la data 
de 22 octombrie 2019 a lui Pralea Roman, deținut în Penitenciarul nr.5-Cahul, trimis de către 
director interimar Penitenciarul nr.5-Cahul, Țurcanu Iurie, către medicul narcolog din cadrul 
IMSP SR Cahul, Crasnov Andrei, s-a constat consecințele consumului de “Marijuana”. La 
rubrica „15. Însemnarea celui examinat că a luat cunoștință de rezultatele examinării și dreptul la 
reexaminare” este indicată mențiunea „Am făcut cunoștință”, fiind aplicată semnătură. Procesul-
verbal nominalizat a fost recunoscut și anexat la cauza penală nr.2019150866 ca „document”, 
prin ordonanța de recunoaștere și de anexare a documentelor ca mijloace materiale de probă din 
data de 12 octombrie 2022 (Vol.I, f.d.26-27; 101; 146-147). Act care nu a fost întocmit de 
organul de urmărire penală, ci de medic, în cadrul etapei de acumulare a probelor, care a urmat 
cu pornirea urmăririi penale, or, din probele acumulate rezulta bănuiala rezonabilă de săvârșire a 
infracțiunii prevăzute de art. 2175 alin. (1) Cod penal.
Astfel, la caz, în privința lui Pralea Roman a fost emisă ordonanța de punere sub 
urmărire penală la data de 02 august 2021, în termenii și condițiile legale, deci, fiind respectate 
prevederile art.63 Cod de procedură penală, ceea ce denotă netemeinicia argumentelor invocate 
în acest sens în recursul depus de apărător.
În circumstanțele expuse, prin probatoriul cauzei penale s-a demonstrat incontestabil 
săvârșirea de către inculpatul Pralea Roman a infracțiunii prevăzute de art.217 5 alin.(1) Cod 
penal, fiind demonstrată realizarea de către ultimul a componenței infracțiunii incriminate. 
Vinovăția inculpatului Pralea Roman se confirmă și prin declarațiile martorilor, depuse pe 
prezenta cauză penală, care coroborează și se completează cu cumulul de probe existente la 
dosar.
Completul judiciar reține că, la caz, la emiterea sentinței contestate, just a fost conchis 
faptul că, fapta săvârșită de Pralea Roman întrunește elementele constitutive ale componenței 
infracțiunii prevăzute art.2175 alin.(1) Cod penal.
Obiectul juridic special al acestei infracțiuni îl constituie relațiile sociale cu privire la 
circulația legală de droguri, etnobotanice sau analogii acestora, apărate împotriva consumului 
ilegal de asemenea substanțe, săvârșit în mod public sau pe teritoriul instituţiilor de învățământ, 
instituţiilor de reabilitare socială, penitenciarelor, unităților militare, în locuri de agrement, în 
locurile de desfășurare a acțiunilor de educație, instruire a minorilor sau tineretului, a altor 
acțiuni culturale sau sportive ori în imediata apropiere a acestora.
Obiectul material al infracțiunii examinate îl reprezintă de drogurile, etnobotanicele sau 
analogii acestora. Proporțiile acestor substanțe se iau în considerare nu la calificarea faptei, ci la 
individualizarea pedepsei. Pentru calificarea faptei în baza alin.(1) art.217 5 Cod penal nu 
contează dacă se consumă droguri, etnobotanice sau analogii acestora, a căror circulație în 
scopuri medicale este interzisă sau permisă. O asemenea împrejurare poate fi luată în considerare 
la individualizarea pedepsei.
Latura obiectivă a infracțiunii specificate la alin.(1) art.217 5 Cod penal are următoarea 
structură: 1) fapta prejudiciabilă care constă în acțiunea de consum ilegal de substanțe narcotice, 
psihotrope sau analoage ale acestora; 2) modul de săvârșire a infracțiunii: modul public; 3) locul 
de săvârșire a infracțiunii: teritoriul instituţiilor de învățământ, instituţiilor de reabilitare socială, 
penitenciarelor, unităților militare, locurile de agrement, locurile de desfășurare a acțiunilor de 
educație, instruire a minorilor sau tineretului, a altor acțiuni culturale sau sportive ori în imediata 
apropiere a acestora. 
Iar, prin „consum ilegal de droguri, etnobotanice sau analogii acestora” trebuie de 
înțeles administrarea nejustificată a drogurilor, etnobotanicelor sau analogii acestora, în scopul 
periculos de a cunoaște şi a simți efectul lor asupra fizicului şi psihicului, de regulă, în cantități 
mai mari decât dozele terapeutice, fără ca ele să fi fost prescrise de medic şi fără ca în organism 
să se ateste procese patologice care ar face indicată administrarea lor.
La calificare, nu are importanță modalitatea faptică sub care se prezintă acțiunea de 
consum ilegal: a) întrebuințarea pastilelor sau prafurilor; b) injectare; c) prizare; d) inhalare; e) 
mestecarea substanțelor narcotice de origine naturală; f) fumat; g) aplicarea compreselor etc.
Din structura laturii obiective a infracțiunii prevăzute la alin.(1) art.217 5 Cod penal 
reiese că, pentru calificare, este obligatorie stabilirea semnelor secundare ale laturii obiective: 
modul de săvârșire a infracțiunii şi locul săvârșirii infracțiunii. Aceste semne au un caracter 
alternativ. Pentru calificarea infracțiunii este necesară prezența unuia dintre semnele secundare 
ale laturii obiective.
Pentru a afla înțelesul noțiunii „mod public de săvârșire a infracțiunii” se pune accent 
pe prevederile art.131 Cod penal „Fapta săvârșită în public”. Conform acestui articol, se 
consideră săvârșită în public fapta comisă: a) într-un loc care, prin natura sau destinația lui, este 
întotdeauna accesibil publicului, chiar dacă în momentul săvârșirii faptei în acel loc nu era 
prezentă nici o persoană, dar făptuitorul îşi dădea seama că fapta ar putea ajunge la cunoștința 
publicului; b) în orice alt loc accesibil publicului dacă în momentul săvârșirii faptei erau de faţă 
două sau mai multe persoane; c) într-un loc inaccesibil publicului, cu intenția însă ca fapta să fie 
auzită sau văzută, dacă aceasta sa produs faţă de două sau mai multe persoane; d) într-o adunare 
sau reuniune de mai multe persoane, cu excepția reuniunilor care pot fi considerate cu caracter 
familial, datorită naturii relațiilor dintre persoanele participante; e) prin orice mijloace recurgând 
la care făptuitorul îşi dădea seama că fapta ar putea ajunge la cunoștința publicului.
În oricare din cele cinci ipoteze specificate mai sus, consumul ilegal de droguri, 
etnobotanice sau analogii acestora trebuie considerat ca fiind săvârșit în mod public, deci 
urmează a fi calificat potrivit alin.(1) art.2175 Cod penal.
Cât privește locul săvârșirii infracțiunii analizate, acesta este teritoriul instituţiilor de 
învățământ, instituţiilor de reabilitare socială, penitenciarelor, unităților militare, locurile de 
agrement, locurile de desfășurare a acțiunilor de educație, instruire a minorilor sau tineretului, a 
altor acțiuni culturale sau sportive ori în imediata apropiere a acestora”. Infracțiunea specificată 
la alin.(1) art.217 5 Cod penal este o infracțiune formală. Ea se consideră consumată din 
momentul consumului ilegal de substanțe narcotice, psihotrope sau analoage ale acestora.
Latura subiectivă a infracțiunii prevăzute la alin.(1) art.2175 Cod penal se caracterizează 
prin intenție directă. Motivul infracțiunii în cauză se exprimă în: năzuința făptuitorului de a 
resimți efectul drogurilor, etnobotanicelor sau analogii acestora; năzuința de a apologiza 
consumul drogurilor, etnobotanicelor sau analogii acestora etc.
Subiectul infracțiunii specificate la alin.(1) art.217 5 Cod penal este persoana fizică 
responsabilă care la momentul săvârșirii infracțiunii a atins vârsta de 16 ani.
La caz, instanța de recurs notează că, chiar dacă inculpatul nu a recunoscut vina în 
comiterea faptelor imputate, reieșind de probatoriul cercetat nemijlocit în ședința de fond și 
verificat suplimentar în instanța de recurs, cu respectarea principiului contradictorialității, se 
desprinde faptul că, vinovăția inculpatului a fost dovedită în afară de orice dubiu rezonabil, fiind 
confirmată pe deplin prin probele administrate în prezenta cauză. 
Ținând cont de cele expuse, este de notat că, probele respective, apreciate din punct de 
vedere al pertinenței, concludenții, utilității și veridicității lor, cât și toate probele în ansamblu, 
din punct de vedere al coroborării lor, demonstrează incontestabil săvârșirea de către inculpatul 
Pralea Roman a infracțiunii incriminate prin rechizitoriu. Or, toate probele invocate supra 
demonstrează faptul că, anume inculpatul a consumat ilegal de droguri, etnobotanice sau analogii 
acestora, pe teritoriul Penitenciarului nr.5-Cahul. Iar, alegațiile părții apărării nu pot fi reținute ca 
întemeiate, aceste declarații sunt combătute prin probatoriul anexat la dosar, inclusiv și 
declarațiile martorilor. Or, relatările acestor martori se confirmă și prin actele anexate la dosar, 
declarațiile martorilor audiați pe prezenta cauză, fiind consecutive, logice și coroborează între 
ele. Totodată, aceste declarații se confirmă obiectiv prin celelalte probe administrate pe cauza 
penală, iar careva circumstanțe care ar pune la îndoiala credibilitatea acestor declarații (cum ar fi 
relații ostile, sau cointeresarea în condamnarea inculpatului) nu au fost stabilite, împrejurări care 
permit aprecierea aceste declarații ca veridice, utile și care coroborează între ele, inclusiv și se 
completează cu cumulul de probe existente la dosar.
Astfel, este de menționat și faptul că, potrivit art.93 Cod de procedură penală, ”(1) 
probele sînt elemente de fapt dobîndite în modul stabilit de prezentul cod, care servesc la 
constatarea existenței sau inexistenței infracțiunii, la identificarea făptuitorului, la constatarea 
vinovăției, precum şi la stabilirea altor împrejurări importante pentru justa soluționare a cauzei. 
(2) În calitate de probe în procesul penal se admit elementele de fapt constatate prin intermediul 
următoarelor mijloace: 1) declarațiile bănuitului, învinuitului, inculpatului, victimei, părții 
vătămate, părții civile, părții civilmente responsabile, martorului, specialistului, expertului; 2) 
raportul de expertiză judiciară; 3) corpurile delicte; 4) procesele-verbale privind acțiunile de 
urmărire penală şi ale cercetării judecătorești; 5) documentele (inclusiv cele oficiale); 6) 
înregistrările audio sau video, fotografiile; 7) constatările tehnico - științifice şi medico-legale; 
8) actele procedurale în care se consemnează rezultatele măsurilor speciale de investigații şi 
anexele la ele, inclusiv stenograma, fotografiile, înregistrările şi altele; 9) procesele-verbale de 
consemnare a rezultatelor investigațiilor financiare paralele şi procesele-verbale de consemnare 
a opiniei organului de control de stat al activității de întreprinzător, emisă conform prevederilor 
art.2761 dacă nu a fost expusă într-un proces-verbal de control; 10) procesul-verbal de control, 
întocmit în cadrul controlului de stat asupra activității de întreprinzător, un alt act de 
control/administrativ cu caracter decizional, întocmit de un organ de control în rezultatul unui 
control efectuat conform legislației speciale în vigoare. (3) Elementele de fapt pot fi folosite în 
procesul penal ca probe dacă ele au fost dobîndite de organele de control de stat, organul de 
urmărire penală, organul care exercită activitate specială de investigații, de organul de 
constatare sau de altă parte în proces, cu respectarea prevederilor prezentului cod. (4) Datele 
de fapt obținute prin activitatea specială de investigații pot fi admise ca probe numai în cazurile 
în care ele au fost administrate în cadrul urmăririi penale şi verificate prin intermediul 
mijloacelor prevăzute la alin.(2), în conformitate cu prevederile legii procesuale, cu respectarea 
drepturilor şi libertăților persoanei sau cu restricția unor drepturi şi libertăți autorizată de către 
instanța de judecată. (5) Datele de fapt obținute de către echipele comune internaţionale de 
efectuare a urmăririi penale pot fi admise ca probe numai în cazul în care au fost administrate 
prin intermediul mijloacelor de probă prevăzute la alin.(2)”.
La art.94 Cod de procedură penală este stipulat că, ”(1) în procesul penal nu pot fi 
admise ca probe şi, prin urmare, se exclud din dosar, nu pot fi prezentate în instanța de judecată 
şi nu pot fi puse la baza sentinței sau a altor hotărîri judecătorești datele care au fost obținute: 
1) prin aplicarea violenței, amenințărilor sau a altor mijloace de constrîngere, prin violarea 
drepturilor şi libertăților persoanei; 2) prin încălcarea dreptului la apărare al bănuitului, 
învinuitului, inculpatului, părții vătămate, martorului; 3) prin încălcarea dreptului la interpret, 
traducător al participanților la proces; 4) de o persoană care nu are dreptul să efectueze acțiuni 
procesuale în cauza penală, cu excepția organelor de control şi altor părți în proces prevăzute la 
art.93 alin.(3); 5) de o persoană care evident știe că intră sub incidența de recuzare; 6) dintr-o 
sursă care este imposibil de a o verifica în ședința de judecată; 7) prin utilizarea metodelor ce 
contravin prevederilor științifice; 8) cu încălcări esențiale de către organul de urmărire penală 
a dispozițiilor prezentului cod; 9) fără a fi cercetate, în modul stabilit, în ședința de judecată; 
10) de la o persoană care nu poate recunoaște documentul sau obiectul respectiv, nu poate 
confirma veridicitatea, proveniența lui sau circumstanțele primirii acestuia; 11) prin 
provocarea, facilitarea sau încurajarea persoanei la savîrşirea infracțiunii; 12) prin 
promisiunea sau acordarea unui avantaj nepermis de lege. (2) Constituie încălcare esențială a 
dispozițiilor prezentului cod, la administrarea probelor, violarea drepturilor şi libertăților 
constituționale ale persoanei sau a prevederilor legii procesuale penale prin privarea 
participanților la proces de aceste drepturi sau prin îngrădirea drepturilor garantate, fapt care 
a influențat sau a putut influența autenticitatea informației obținute, a documentului sau a 
obiectului. (3) Datele administrate cu încălcările menționate la alin.(1) pot fi utilizate ca probe 
care confirmă faptul încălcărilor respective şi vinovăția persoanelor care le-au admis. (4) 
Plîngerile depuse în cursul procesului şi hotărîrile procesuale adoptate nu constituie probe ale 
vreunor circumstanțe care au importanță în cauza respectivă, ele fiind doar o dovadă a faptului 
că a fost depusă o plîngere şi a fost adoptată o hotărîre. (5) Prevederile alin.(1)-(4) se aplică în 
mod corespunzător şi probelor obținute în temeiul probelor menționate la alin.(1)-(4), cu 
excepția cazului în care probele derivate se bazează pe o sursă independentă sau ar fi fost 
descoperite inevitabil”.
Astfel, completul judiciar nu reține ca întemeiate argumentele părții apărării, le 
apreciază critic, date cu scopul de a evita răspunderea penală pentru infracțiunea comisă, aceste 
argumente fiind declarative, fără substrat factologic, deoarece această versiune nu este susținută 
de careva probe, iar Pralea Roman nu a manifestat nici o pretenție sau protest la acel moment 
față de angajații penitenciarului, medic, precum că este nejustificat supus testării, dar din contra a 
semnat toate actele întocmite. Iar, rezultatul examinării medicale a fost stabilit faptul că, 
condamnatul Pralea Roman se afla în „Stare de ebrietate narcotică (marijuana)”, care confirmă 
faptul consumului de către condamnatul Pralea Roman a drogurilor pe teritoriul Penitenciarului 
nr.5-Cahul. Circumstanțe, care rezultă din procesul-verbal nr.13 din 22 octombrie 2019 al 
examinării medicale de constatare a faptului de consumare a alcoolului, stării de ebrietate și 
naturii ei, acțiuni care întemeiat au fost încadrate în baza art.2175 alin.(1) Cod penal. 
Ținând cont de cele menționate supra, completul judiciar notează că, la materialele 
procesului penal sunt probe, care demonstrează faptul consumului ilegal de droguri, etnobotanice 
sau analogii acestora, pe teritoriul penitenciarului.
Este de menționat și faptul că, potrivit art.95 Cod de procedură penală este stipulat că, 
”(1) sînt admisibile probele pertinente, concludente şi utile administrate în conformitate cu 
prezentul cod. (2) Chestiunea admisibilității datelor în calitate de probe o decide organul de 
urmărire penală, din oficiu sau la cererea părților, ori, după caz, instanța de judecată. (3) Dacă 
administrarea probelor a fost efectuată cu respectarea dispozițiilor prezentului cod, 
argumentarea inadmisibilității probelor se face de către partea care cere respingerea lor. În caz 
contrar, obligația de a argumenta admiterea lor revine părții care le-a administrat sau părții în 
favoarea căreia au fost administrate probele”. Iar, la caz, nu a fost stabilită nici încălcarea 
prevederilor date, chiar dacă apărarea invocă contrariul, în urma examinării prezentei cauze în 
ordine de recurs, nu au fost confirmate cele invocate de avocatul Ciudin Vitalie.
Mai mult ca atât, completul judiciar ca și instanța de fond reține că, din conținutul 
procesului-verbal nr.13 al examinării medicale de constatare a faptului de consumare a 
alcoolului, stării de ebrietate și naturii ei din data de 22 octombrie 2019, pe numele Pralea 
Roman, în urma examinării la data de 22 octombrie 2019 a lui Pralea Roman, deținut în 
Penitenciarul nr.5-Cahul, trimis de către director interimar al Penitenciarului nr.5-Cahul, Țurcanu 
Iurie, de către medicul narcolog din cadrul IMSP SR Cahul, Crasnov Andrei, s-a constat 
consecințele consumului de „Marijuana”. La rubrica „15. Însemnarea celui examinat că a luat 
cunoștință de rezultatele examinării și dreptul la reexaminare” este indicată mențiunea „Am făcut 
cunoștință”, fiind aplicată semnătură.
La fel, la caz, declarațiile martorilor coroborează cu datele din Registrul de înregistrare 
a proceselor-verbale ale examinării medicale de constatare a faptului de consumare a alcoolului, 
stării de ebrietate și naturii ei, IMSP SR Cahul, început la data de 01 iulie 2013, unde la numărul 
de ordine „13”, sunt indicate mențiunile: „22.10.2019”, „Pralea Roman *****”, „IDNP *****”, 
„a.n.*****”, „Penitenciarul nr. 5 Cahul deținut”. Iar, în concordanță cu declarațiile martorilor și 
invocările avocatului Ciudin Vitalie din 26.06.2024, scrisoarea IMSP din 12.06.2024 și copiile 
din Registru, se desprinde că, lui Pralea Roman i-au fost preluate doar probe de urina (Vol.II, 
f.d.40-45).
De asemenea, Pralea Roman fiind audiat pe prezenta cauză a menționat că, la 22 
octombrie 2019, în timp ce se deținea în Penitenciarului nr.5-Cahul, a fost escortat la Spitalul 
raional Cahul, unde i-au fost prelevate probe biologice (urina), a semnat procesul-verbal, care i-a 
fost dat de medic, iar careva obiecții nu a indicat. În ședință de judecată a instanței de fond, 
inculpatul Pralea Roman a declarat că, pe faptul că i-au fost încălcate drepturile, prin faptul că nu 
i s-a solicitat acordul la prelevarea probelor biologice, nu a depus plângere la procuror și la 
organul de urmărire penală.
Astfel, referitor la cererea inculpatului Pralea Roman și apărătorului, avocatul Ciudin 
Vitalie, prin care se solicită declararea nulității acțiunii procesuale – procesul-verbal nr.13 din 22 
octombrie 2019 al examinării medicale de constatare a faptului de consumare a alcoolului, stării 
de ebrietate și naturii ei, a numitului Pralea Roman și prelevare a mostrelor biologice a acestuia 
(Vol.I, f.d.26-27), respingerea din lista probelor și deciderea de instanța de judecată, a refuza 
prezentarea de către procuror în cadrul examinării cauzei penale de acuzare a lui Pralea Roman, 
în cadrul cauzei penale nr.2019150866, a următoarelor probe în legătură cu nulitatea acțiunii 
procesuale efectuate și, respectiv, a acestei probe – procesul-verbal nr.13 din 22 octombrie 2019 
al examinării medicale de constatare a faptului de consumare a alcoolului, stării de ebrietate și 
naturii ei, a numitului Pralea Roman și prelevare a mostrelor biologice a acestuia, just instanța de 
fond a respins-o ca neîntemeiată, din următoarele considerente. Instanța de judecată relevă că, în 
conformitate cu prevederile art.64 alin.(3 1) Cod de procedură penală, examinarea corporală, 
precum şi prelevarea mostrelor de eliminări ale corpului sau a altor mostre biologice de la bănuit 
fără acordul acestuia pot fi efectuate doar cu autorizarea judecătorului de instrucție. Aceste 
acțiuni nu pot fi întreprinse în locurile sau circumstanțele în care există riscul traumatizării 
bănuitului sau riscul violării drepturilor omului.
Iar, în speță, întemeiat a fost conchis de instanța de fond faptul că, acțiunile petrecute în 
privința lui Pralea Roman, şi anume, examinarea medicală, procesul-verbal nr.13 din 22.10.2019 
al examinării medicale de constatare a faptului de consumare a alcoolului, stării de ebrietate şi 
naturii ei, au fost efectuate în cadrul acțiunilor de verificare/constatare a încălcării regimului de 
detenție, care de rând cu comunicatul special al Penitenciarului nr.5-Cahul, înregistrat cu 
nr.7/3957 din 23 octombrie 2019, a servit drept temei de pornire a urmăririi penale. Și, chiar dacă 
apărarea invocă că, prelevarea mostrelor biologice ale lui Pralea Roman, în lipsa acordului scris 
al ultimului, cât şi a autorizării judecătorului de instrucție, pentru efectuarea acestei acțiuni, este 
ilegală. Acest argument corect a fost conchis de către prima instanță că, necesită a fi respins ca 
neîntemeiat, dat fiind faptul că, art.64 alin.(3 1) Cod de procedură penală, reglementează 
procedura de examinare corporală şi de prelevare a mostrelor de eliminări ale corpului sau a altor 
mostre biologice de la bănuit în lipsa acordului acestuia (care poate fi efectuată doar cu 
autorizarea judecătorului de instrucție), pe când, la caz, la momentul examinării/prelevării 
mostrelor biologice lui Pralea Roman, ultimul nu dispunea de careva calitate procesuală.
Cu atât mai mult că, inculpatul Pralea Roman la momentul examinării/prelevării de 
mostre, cât şi aducerii la cunoștință a procesul-verbal nr.13 din 22 octombrie 2019 al examinării 
medicale de constatare a faptului de consumare a alcoolului, stării de ebrietate și naturii ei, nu a 
înaintat careva obiecții, fapt confirmat inclusiv prin raportul din 21 octombrie 2019, întocmit de 
către OS al SSRP al Penitenciarului nr.5-Cahul, Scurtu Valentin, cât şi procesul-verbal din 23 
octombrie 2019. Astfel, contrar afirmaților invocate în cerere, întemeiat a fost stabilit că, careva 
temeiuri legale de a dispune nulitatea acțiunii procesuale – procesul-verbal nr.13 din 22 
octombrie 2019 al examinării medicale de constatare a faptului de consumare a alcoolului, stării 
de ebrietate și naturii ei, a numitului Pralea Roman și prelevare a mostrelor biologice a acestuia, 
nu au fost identificate.
Cu referire la încheierea judecătorului de instrucție Valeriu Curicheru din 15.12.2022, 
cât și cea din 13.01.2023 emisă de judecătorul Turculeț Leonid, actele date corespund 
principiului puterii lucrului judecat.
În circumstanțele expuse, se desprinde că, învinuirea inculpatului de săvârșirea faptei 
imputate și-a găsit confirmare clară, ireversibilă și justificată, astfel că, acțiunile lui Pralea 
Roman corect au fost încadrate în baza normei art.217 5 alin.(1) Cod penal, iar versiunea și 
alegațiile inculpatului și ale apărătorului, este tratată ca o metodă de apărare, ceea ce constituie 
un drept a acestuia de a-și stabili poziția de apărare.
Este de menționat că, potrivit art.8 alin.(3) Cod de procedură penală, „concluziile 
despre vinovăția persoanei de săvîrşirea infracţiunii nu pot fi întemeiate de presupuneri. Toate 
dubiile în probarea învinuirii ce nu pot fi înlăturate, în condițiile prezentului cod, se 
interpretează în favoarea bănuitului, învinuitului, inculpatului”, iar în conformitate cu 
prevederile art.1 alin.(2), (3) Codul de procedură penală, ”procesul penal are ca scop protejarea 
persoanei, societății şi statului de infracțiuni precum şi protejarea persoanei şi societății de 
faptele ilegale ale persoanelor cu funcții de răspundere în  activitatea lor legată de cercetare a 
infracțiunilor presupuse sau săvîrşite, astfel ca orice persoană  care a săvîrşit o infracţiune să 
fie pedepsită potrivit vinovăției sale şi nici o persoană nevinovată să nu fie trasă la răspundere 
penală şi  condamnată. Organele de urmărire penală şi instanțele judecătoreşti în cursul 
procesului sunt obligate să activeze în așa mod încît nici o persoană să nu fie neîntemeiat 
bănuită, învinuită sau condamnată şi ca nici o persoană nevinovată să nu fie trasă la răspundere 
penală şi condamnată”.
Prevederi pe care instanța de recurs pune accent la examinarea cauzei date și notează că, 
corect instanța de fond a stabilit că, Pralea Roman este vinovat de săvârșirea infracțiunii 
prevăzute de art.217 5 alin.(1) Cod penal așa cum, prin materialele acumulate, rezultă că a fost 
demonstrat faptul săvârșirii de către inculpat anume a acestei infracțiuni și anume în 
circumstanțele descrise supra, iar careva temeiuri de a declara nulitatea probelor existente la 
dosar, nu au fost stabilite.
Astfel, instanța de fond întemeiat a menționat faptul că, din probatoriul administrat s-a 
constatat cu certitudine că, fapta incriminată inculpatului a fost confirmată, în acest sens acțiunile 
intenționate ale lui Pralea Roman just au fost încadrate juridic în baza art.2175 alin.(1) Cod penal. 
Deci, la emiterea sentinței contestate prima instanță corect a stabilit necesitatea recunoașterii lui 
Pralea Roman vinovat de săvârșirea infracțiunii prevăzute de art.217 5 alin.(1) Cod penal, cu 
liberarea de pedeapsă în temeiul art.60 alin.(1) lit.a) din Codul penal, din motivul expirării 
termenului de prescripție.
În acest sens, Completul de judecată, la fel ca și prima instanță reține că, potrivit art.16 
alin.(2) şi art.217 5 alin.(1) Cod penal, Pralea Roman a săvârșit o infracțiune ușoară, pentru care 
legea penală prevede drept pedeapsă cu amendă în mărime de la 750 la 1050 unități 
convenționale sau cu muncă neremunerată în folosul comunității de la 180 la 240 de ore. 
Astfel, ținând cont de prevederile art.16 alin.(3) Cod penal, rezultă că, infracțiunea 
comisă de inculpatul Pralea Roman face parte din categoria infracțiunilor ușoare și din momentul 
comiterii infracțiunii – 22 octombrie 2019 până în prezent au trecut mai mult de trei ani și ținând 
cont de prevederile art.60 alin.(1) lit.a) Cod penal, Completul de judecată constată că, instanța de 
fond just a conchis necesitatea de a libera de pedeapsă penală inculpatul Pralea Roman, 
recunoscut vinovat de comiterea infracțiunii prevăzute de art.217 5 alin.(1) Cod penal, pe motivul 
expirării termenului de prescripției, în temeiul art.60 Cod penal.
Așa cum, potrivit art.332 alin.(1) Cod procedură penală, ”în cazul în care, pe parcursul 
judecării cauzei, se constată vreunul din temeiurile prevăzute în art.275 pct.5) –9), 285 alin.(2), 
precum şi în cazurile prevăzute în art.53-60 din Codul penal, instanţa, prin sentinţă motivată, 
încetează procesul penal în cauza respectivă”. Iar, în conformitate cu prevederile art.53 Cod 
penal, ”persoana care a săvârșit o faptă ce conține semnele componenței de infracțiune poate fi 
liberată de răspundere penală de către procuror în cadrul urmăriri penale şi de către instanța 
de judecată la judecarea cauzei în cazurile: lit. g) prescripției de tragere la răspundere penală”.
În conformitate cu prevederile art.60 Codul penal (la data comiterii faptei), ”(1) 
persoana se liberează de răspundere penală dacă din ziua săvîrşirii infracțiunii au expirat 
următoarele termene: a) 2 ani de la săvîrşirea unei infracțiuni ușoare”.
Iar, potrivit art.389 alin.(1), (4), pct.3), (6) Cod de procedură penală, sentința de 
condamnare se adoptă numai în condiția în care, în urma cercetării judecătorești, vinovăția 
inculpatului în săvârșirea infracțiunii a fost confirmată prin ansamblul de probe cercetate de 
instanța de judecată. Sentința de condamnare se adoptă: 3) fără stabilirea pedepsei, cu liberarea 
de răspundere penală în cazurile prevăzute în art. 57 și 58 din Codul penal, cu liberarea de 
pedeapsă în cazul prevăzut în art. 93 din Codul penal sau al expirării termenului de prescripție. 
Prin prisma normei nominalizate supra, Completul de judecată constată că, Pralea 
Roman corect a fost recunoscut vinovat de comiterea infracțiunii prevăzute de  art.217 5 alin.(1) 
Cod penal, și, întemeiat fiind liberat de pedeapsă, în legătură cu intervenirea termenului 
prescripției, în temeiul art.60 Cod penal. 
Conform art.394 alin.(1), pct.1)-2) Cod de procedură penală, ”partea descriptivă a 
sentinței de condamnare trebuie să cuprindă descrierea faptei criminale, considerată ca fiind 
dovedită, indicându-se probele pe care se întemeiază concluziile instanței de judecată”. Iar, în 
corespundere cu art.395 alin.(1) pct.2)-3) Cod de procedură penală, ”în dispozitivul sentinței de 
condamnare trebuie să fie arătate constatarea că inculpatul este vinovat de săvârşirea 
infracțiunii prevăzute de legea penală. În caz dacă instanța îl găsește pe inculpat vinovat, dar îl 
liberează de pedeapsă pe baza prevederilor respective ale Codului penal, ea este datoare să 
menționeze aceasta în dispozitivul sentinței”. 
 Completul de judecată notează că, termenul pentru comiterea infracțiunii prevăzute de 
art.2175 alin.(1) Cod penal a început a curge în cazul inculpatului Pralea Roman din data 
comiterii infracțiunii și anume 22 octombrie 2019, astfel din momentul comiterii infracțiunii a 
trecut o perioadă mai mare de 02 ani. Așa cum, în instanța de judecată cauza a parvenit spre 
examinare la 16 ianuarie 2023, iar de la data comiterii faptei până la data suspendării cauzei 
trecuse aproximativ 01 an și 09 luni, necătând la faptul că, termenul de prescripție de tragere la 
răspundere penală pentru infracțiunile ușoare era de 02 ani. Or, potrivit ordonanței din 
02.08.2021 (Vol.I, f.d.58) urmărirea penală a fost suspendată iar prin ordonanța din 12.08.2022, 
a fost reluată urmărirea penală (Vol.I, f.d.63).
În doctrina juridică, în raport cu natura drepturilor și intereselor pe care le ocrotesc, 
termenele sunt substanțiale și procedurale. 
Termenele substanțiale sunt intervale de timp determinate de lege pentru ocrotirea unor 
drepturi sau interese extra procesuale, ele stabilind sau disciplinând în timp măsurile pe care 
organele judiciare le pot lua în ceea ce privește privarea sau restrângerea drepturilor persoanei 
conferite în sfera procesului penal.  
Termenele procedurale sunt intervale de timp fixate de lege sau organul judiciar pentru 
a îndeplini obligațiunile de parcurgere a etapelor procesului penal sau pentru a ocroti drepturi și 
interese ale persoanei conferite în cadrul procesului penal. Astfel, sunt termene procedurale: 
termenul de apel, de contestație, de recurs sau orice alt termen ce reglementează durata de timp 
în care se poate  introduce o cale de atac; termenele în care organele judiciare au obligația de a 
efectua anumite acte; termenele în care părțile din proces au posibilitatea de a ridica excepții, de 
a formula cereri ș.a. 
Astfel, ținând cont de faptul că, infracțiunea a fost săvârșită de Pralea Roman la 22 
octombrie 2019, se desprinde că, la data examinării cauzei penale, a expirat de drept termenul de 
02 ani, termen de prescripție prevăzut la art.60 alin.(1) lit.a) Codul penal, în condițiile Legii în 
vigoare la data comiterii faptei. Or, art.IV. alin. (2) din Legea pentru modificarea unor acte 
normative (modificarea Codului penal şi a Codului contravenţional) nr.136 din 06.06.2024 (în 
vigoare 07.09.2024, cu unele excepţii - vezi art.IV) prevede că, în cazul infracţiunilor sau 
contravenţiilor săvârşite până la intrarea în vigoare a prezentei legi, calcularea termenului de 
prescripţie se efectuează conform condiţiilor şi termenelor de până la intrarea în vigoare a 
prezentei legi. Respectiv, având în vedere prevederile legale, instanța fond just a conchis 
necesitatea de a-l recunoaște vinovat pe Pralea Roman de săvârșirea infracțiunii prevăzute de 
art.2175 alin.(1) Cod penal, cu liberarea de pedeapsă, în temeiul art.60 alin.(1) lit.a) Cod penal, 
din motivul expirării termenului de prescripție.
Referitor la mijlocul material de probă, punând accent pe prevederile art.157 și art.164 
Cod de procedură penală, prima instanță întemeiat a conchis necesitatea de a păstra la materialele 
cauzei pe toată durata păstrării dosarului penal, procesul-verbal nr.13 al examinării medicale de 
constatare a faptului de consumare a alcoolului, stării de ebrietate și naturii ei pe numele Pralea 
Roman, recunoscut prin ordonanța organului de urmărire penală de recunoaștere și atașare a 
mijloacelor materiale de probă din 12 octombrie 2022.
Prin urmare, se manifestă necesitatea respingerii ca fiind nefondat recursul declarat de 
către avocatul Ciudin Vitalie, în interesele inculpatului Pralea Roman, iar hotărârea atacată este 
legală, întemeiată și motivată, care urmează a fi menținută fără modificări.
Călăuzindu-se de prevederile art.447-449 alin.(1) pct.1) lit.a) Cod de procedură penală, 
Completul de judecată,-
D  E  C  I  D  E :
Se respinge ca nefondat recursul avocatului Ciudin Vitalie, depus în interesele 
inculpatului Pralea Roman.
Se menține sentința Judecătoriei Cahul, sediul Central, din 24 iunie 2025, pronunțată în 
cauza penală de învinuire a lui Pralea Roman de săvârșire infracțiunii prevăzute de art.217 5 
alin.(1) Cod penal.
Decizia este irevocabilă.
 
Președintele completului,
Judecător:                                                                                          Movilă Vitalie
Judecătorii:                                                                                        Gorlenco Inga
 
                                                                                                                           Bancov Evgheni