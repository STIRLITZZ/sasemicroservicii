Dosarul nr.1a-106/2024                                                                  I instanţă
Nr. comp. 1-21184841-06-1a-05072024                  Judecător Gorlenco Inga    
                                                                                                  Judecătoria Сahul                                                                                                              
sediul central
D E C I Z I E
În numele Legii
11 decembrie 2025  mun. Comrat
 
Completul de judecată al Curţii de Apel Sud sediul Comrat 
în componenţa:
preşedintele completului, judecătorul Mironov Andrei 
judecători                                                       Colev Grigori şi Hudoba Valeri
grefier                                                          Nezalzova Marina
cu participarea: 
procurorului Calendari Dumitru
apărătorului inculpatei  avocatul Ormanji Ivan 
inculpatei Comarova Irina 
în lipsa reprezentantului părţii vătămate Î.S. „Poşta Moldovei”, care au solicitat în 
referinţă examinarea cauzei în lipsa lor, 
judecând în ședință publică, în ordine de apel, apelul declarat de avocatul 
Mîţăblîndă Sergiu în interesele inculpatei Comarova Irina, împotriva sentinței 
judecătoriei Cahul sediul central din 12 februarie 2024 pe cauza penală în privința 
lui:
Comarova Irina Pimen, născută la *****, IDNP: 
*****, locuitoare a or. Cantemir, str. *****, studii 
medii, nesupusă militar, concubinaj, 2 copii minori la 
întreținere, cetățeancă a R. Moldova, anterior 
nejudecată, 
învinuită de săvârşirea infracţiunii prevăzute de art. 191 alin. (2) lit. c), d) din 
Codul penal, 
Cauza penală s-a aflat pentru judecare în prima instanţă la judecătoria 
Cahul sediul central de la 09 noiembrie 2023 până la 12 februarie 2024. 
Judecătoria Cahul sediul central a pronunţat sentinţa la 12 februarie 2024. 
(f.d.88-106, vol. II)  
Cauza penală a parvenit pentru judecare în ordine de apel la Curtea de 
Apel Comrat la data de 05 iulie 2025. (f.d.154, vol. II)
Procedura citării legale a fost respectată.
Audiind raportul judecătorului raportor pe fondul cauzei și declarațiile 
participanților la proces asupra apelului în cauză,
C O N S T A T Ă:
Prin sentința judecătoriei Cahul sediul central din 12 februarie 2024, 
Comarova Irina a fost recunoscută vinovată în săvârşirea infracţiunii prevăzută de 
art. 191 alin.(2) lit. c), d) Cod penal  și i s-a stabilit pedeapsă sub formă de amendă 
în mărime de 900 unități convenționale, echivalentul sumei de 45 000 /patruzeci și 
cinci mii/ lei, cu privarea de dreptul de dreptul de a ocupa anumite funcţii sau de a 
exercita o anumită activitate în domeniul administrării şi gestionării activelor 
financiare în instituţiile comerciale şi în instituţiile publice pe un termen de 3 ani 
/trei/ ani. 
S-a liberat Comarova Irina de executarea pedepsei principale și anume 
amenda în mărime de 900 unități convenționale, echivalentul sumei de 45 000 
/patruzeci și cinci mii/ lei, în temeiul art. 2) alin.(1) şi (4) ale Legii nr. 243 din 
24.12.2021 privind amnistia în legătură cu aniversarea a XXX-a de la proclamarea 
independenței Republicii Moldova, cu menținerea pedepsei complementare 
stabilite și anume privarea de dreptul de a ocupa funcţii sau de a exercita o anumită 
activitate în domeniul administrării şi gestionării activelor financiare în instituţiile 
comerciale şi în instituţiile publice pe un termen de 3 ani /trei/ ani. 
S-a admis acțiunea civilă înaintată de partea vătămată ÎS „Poşta Moldovei”.
S-a încasat din contul inculpatei Comarova Irina în beneficiul ÎS „Poşta 
Moldovei” cu titlu de prejudiciu material cauzat prin infracțiune mijloace bănești 
în cuantum de 41 669,40 /patruzeci şi unu mii şase sute şasezeci şi nouă, 40/ lei. 
(f.d. 88-106, vol. II).
Pentru a se pronunţa în sensul celor expuse, instanţa de fond a reţinut, că 
Comarova Irina activând în calitate de şef a Oficiului Poştal MD-7301 Cantemir, 
care aparţine ÎS „Poşta Moldovei” în baza acordului suplimentar nr.45 emis la 13 
aprilie 2019, anexă la contractul individual de muncă nr.11 din 06.08.2014, în 
perioada anului 2020, acționând cu intenție, folosindu-se de situaţia de serviciu, 
profitând de funcția deținută, a însuşit ilegal în scopuri personale de la ÎS „Poșta 
Moldovei” suma bănească de 45999,14 lei, dintre care suma de 35135,22 lei ca 
urmare a trecerii nejustificate la cheltuieli a pensiei şi suportului financiar în lipsa 
semnăturilor beneficiarilor, iar suma de 10 863,92 lei fiind trecută la cheltuieli de 
cet. Comarova Irina prin parola poştaşilor din contul soldului mijloacelor băneşti în 
casa oficiului poştal, care i-au fost încredinţate ei prin mijloace băneşti, astfel 
cauzând ÎS „Poşta Moldovei” un prejudiciu material considerabil în sumă totală de 
45 999,14 lei.
Acţiunile descrise de către urmărirea penală au fost calificate pe art. 191 
alin.(2) lit. c), d) Cod penal al Republicii Moldova, „delapidarea averii străine, 
adică însușirea ilegală a bunurilor altei persoane, încredințate în administrarea 
vinovatului, săvârșită cu folosirea situației de serviciu, cu cauzarea de daune în 
proporții considerabile”.
Сauza penală în prima instanță a fost examinată în ordinea procedurii 
generale.
La 26 februarie 2024 avocatul Mîţăblîndă Sergiu în interesele inculpatei 
Comarova Irina, în dezacord cu sentința judecătoriei Cahul sediul central din 12 
februarie 2024 a declarat apel, în care a solicitat admiterea apelului, casarea 
sentinței, rejudecarea cauzei penale și pronunțarea unei noi hotărâri, potrivit 
modului stabilit pentru prima instanță, prin care să fie dispusă achitarea inculpatei 
Comarova Irina, acuzată în comiterea infracțiunii prevăzute de art. 191 alin.(2) lit. 
c), d) Cod penal, din motiv că fapta inculpatei nu întrunește elementele infracțiunii, 
totodată să fie respinsă acțiunea civilă depusă de către S.A. Poșta Moldovei, ca 
fiind neîntemeiată. (f.d. 110-120, vol II)
În motivarea apelului a indicat că, sentința în cauză o consideră ilegală și 
neîntemeiată, pe motiv că, instanța de fond a tras concluzii greșite, referitor la 
vinovăția inculpatei Comarova Irina de comiterea infracțiunii, prevăzute de art. 
191 alin.(2) lit. c), d) Cod penal.
Consideră că instanţa de fond greșit a analizat și apreciat probele prezentate 
de către acuzatorul de stat pe episodul învinuirii și, respectiv, a constatat vinovăția 
numitei Comarova Irina în comiterea infracțiunii, fără suport probatoriu în acest 
sens.
Invocă că, concluziile instanței de fond despre faptul că inculpata Comarova 
Irina ar fi comis infracțiunea incriminată, vin în contradicție cu majoritatea 
probelor acumulate în cadrul urmării penale și examinate în cadrul ședințelor de 
judecată.
Menţionează că, instanța de judecată la pronunțarea sentinței nu a luat în 
considerație poziția părții apărării și anume că partea apărării conform referinței 
depuse a invocat și solicitat anularea ordonanței emisă la data de 06 decembrie 
2021, de către adjunctul interimar al procurorului șef a procuraturii raionului 
Cantemir, Enachi Gheorghe, prin care a dispus recunoașterea în calitate de 
mijloace de probă și anexate la cauza penală, următoarele acte: procesul verbal 
privind rezultatele verificărilor efectuate în cadrul anchetei de serviciul desfășurate 
în baza ordinului Î.S. Poșta Moldovei, nr. 341 din 17 noiembrie 2021, explicația 
cet, Comarova Irina, contractul individual de muncă nr. 11 din 01.12.2018, 
Acordul suplimentar nr. 45 al contractului individual de muncă nr. 11, contractul 
de răspundere materială nr. 09/45 din 13.09.2019, Fișa de post a operatorului în 
oficiul poștal al Centrului de poștă care a fost adus la cunoștință numitei Comarova 
Irina la 19.08.2018; Ordinul nr. 08S din 04. 02.2021 cu privire la concedierea 
salariatului Comarova Irina, șef al Oficiului Poștal MD 7301 Cantemir, Cererea 
cet. Comarova Irina, prin care solicită Î.S. Poșta Moldovei acceptarea sumei de 
4329 lei și 74 bani, în scopul datoriei sale de 45999 lei și 38 bani, extras din 
registrul de stat al persoanei juridice nr. 1734 din 29.01.2021, procura nr. 20169 
din 18.01.2021; copia buletinului de identitate pe numele Comarova Irina, procura 
nr. 20857 din 25.02.2021, urmează este ilegală, din motiv că însă reieșind din 
materialele cauzei penale nu există careva acte procesuale că aceste documente au 
fost ridicate de la careva persoane sau instituții publice, astfel fiind încălcate 
prevederile art. 126 alin.(1) Cod de procedură penală, care prevede că „Organul 
de urmărire penală, în baza unei ordonanțe motivate, este în drept să ridice 
obiectele sau documentele care au importanță pentru cauza penală dacă probele 
acumulate sau materialele activității speciale de investigații indică exact locul și 
persoana la care se află acestea”, or nu există nici o informație unde sunt 
originalul actelor care au fost supuse ridicării.
Deci invocă că, cele menționate supra, cad sub incidența prevederilor art. 94 
alin. (1) pct 8) Cod de procedură penală, care reglementează că în procesul 
penal nu pot fi admise ca probe și, prin urmare, se exclud din dosar, nu pot fi 
prezentate în instanța de judecată și nu pot fi puse la baza sentinței sau a altor 
hotărîri judecătorești datele care au fost obținute cu încălcări esențiale de către 
organul de urmărire penală a dispozițiilor prezentului cod. ”
Totodată, în conformitate cu prevederile art.1 alin.(2) Cod de procedură 
penală, „Procesul penal are ca scop protejarea persoanei, societății și statului de 
infracțiuni, precum și protejarea persoanei și societății de faptele ilegale ale 
persoanelor cu funcții de răspundere în activitatea lor legată de cercetarea 
infracțiunilor presupuse sau săvîrșite, astfel ca orice persoană care a săvîrșit o 
infracțiune să fie pedepsită potrivit vinovăției sale și nici o persoană nevinovată să 
nu fie trasă la răspundere penală și condamnată.”
Potrivit art. 63 alin.(1) Cod de procedură penală, bănuitul este persoana fizică 
față de care există anumite probe că a săvârșit o infracțiune până la punerea ei sub 
învinuire. Alin. (2) pct. 3) organul de urmărire penală nu este în drept să mențină în 
calitate de bănuit persoana în privința căreia a fost dată o ordonanță de 
recunoaștere în această calitate - mai mult de 3 luni, iar cu acordul Procurorului 
General și al adjuncților săi - mai mult de 6 luni. Alin. (3) la momentul expirării, 
după caz, a unui termen indicat
în alin.(2), organul de urmărire penală este obligat să elibereze bănuitul 
reținut ori să revoce, în modul stabilit de lege, măsura preventivă aplicată în 
privința lui, dispunând scoaterea lui de sub urmărire sau punerea lui sub învinuire. 
Alin.(5) Calitatea de bănuit încetează din momentul eliberării reținutului, revocării 
măsurii preventive aplicate în privința lui ori, după caz, anulării ordonanței de 
recunoaștere în calitate de bănuit și scoaterii lui de sub urmărire, sau din momentul 
emiterii de către organul de urmărire penală a ordonanței de punere sub învinuire.
Subsecvent indică că, în partea descriptivă a ordonanței emise la 08 aprilie 
2021, reprezentatul organului de urmărire penală al IP Cantemir, ofițerul superior 
de urmărire penală al SUP a IP Cantemir, Balan Aliona, a indicat că: „Comarova 
Irina, activând în calitate de șef a Oficiului Poştal MD 7301 Cantemir, care 
aparține Î.S. „Posta Moldovei”, în baza acordului suplimentar nr. 45 emis la 13 
aprilie 2019, anexă la contractul individual de muncă nr. 11 din 06 august 2014, în 
perioada anului 2020, acționând cu intenție, folosindu-se de situația de serviciu, 
profitând de funcția deținută, a însușit ilegal în scopuri personale de la Î.S. „Poşta 
Moldovei”, suma bănească de 45999,14 lei dintre care 35135,22 lei ca urmare a 
trecerii nejustificate la cheltuieli a pensiei și suportul financiar în lipsa semnăturilor 
beneficiarilor, iar suma de 10863,92 lei fiind trecute la cheltuieli de către cet. 
Comarova Irina prin parola poștașilor din contul soldului mijloacelor bănești în 
casa oficiului poștal, care i-au fost încredințate ei prin mijloace bănești, astfel 
cauzând Î.S. „Poșta Moldovei” un prejudiciul material.”.
Astfel, din conținutul actului de sesizare rezultă o bănuială rezonabilă că în 
faptul susmenționat se întrunesc elementele infracțiunii prevăzute și sancționate de 
art. 191 alin.2 lit. d) Cod penal: „Delapidarea averii străine, adică însușirea 
ilegală a bunurilor altei persoane, încredințate în administrarea vinovatului , 
săvîrșite cu folosirea ssituației de serviciul”
Deci, susţine apărarea că prezenta cauză a fost pornită concret asupra 
persoanei, adică împotriva cet. Comarova Irina, deoarece în partea descriptivă a 
ordonanței ofițerul superior de urmărire penală se expune asupra existenței 
bănuielii rezonabile că anume ea a comis infracțiunea prevăzută de art. 191 alin.(2) 
lit.d) Cod penal.
La fel și CEDO în jurisprudența sa (Hotărârea Deweer contra Belgiei din 
27.02.1980) a distins, că noțiunea de „acuzație” în materie penală la care face 
referire art.6 din Convenție are un caracter autonom, care ignoră definițiile din 
dreptul intern. Acuzația se definește ca notificarea oficială emanând de la 
autoritatea competentă, a unui reproș de a fi comis o infracțiune. Notificarea nu 
trebuie să aibă o anumită formă, având acest caracter orice act implicit, care emană 
de la o autoritate de stat și care produce efecte importante asupra situației 
persoanei, conținând o acuzație penală implicită.
În viziunea părții apărării notificarea oficială nu urmează a fi confundată cu 
actul de înștiințare a bănuitului (suspectului) despre statutul procesual ca atare, or 
legislația națională la art.63 alin.(1) Cod de procedură penală stabilește obligația 
organului de urmărire penală de a informa în termen de 5 zile despre ordonanța de 
recunoaștere în calitate de bănuit și drepturile procedurale, termen care pentru 
anumite motive poate fi amânat până la 3 luni. Notificarea oficială reprezintă actul 
procedural prin care autoritatea statului plasează persoana concretă în câmpul 
suspiciunii de săvârșirea unei fapte penale, moment din care persoana suspectă 
inevitabil urmează să aibă dreptul la apărare și alte drepturi specifice statutului de 
bănuit.
Astfel, în viziunea apărării, pornirea urmăririi penale „in personam” are 
valența unei acuzații în materie penală. Art. 6 paragraf 3 din Convenția pentru 
apărarea drepturilor omului și a libertăților fundamentale, precum și jurisprudența 
CEDO în materie, stabilesc că acuzatul are dreptul să se apere el însuși sau să fie 
asistat de un apărător ales, iar dacă nu dispune de mijloacele necesare pentru a plăti 
un apărător, să poată fi asistat în mod gratuit din oficiu, atunci când interesele 
justiției o cer. Totodată, orice acuzat are dreptul să fie informat în cel mai scurt 
timp și în mod amănunțit asupra naturii și cauzei acuzației. Așa cum acuzația 
constă într-o notificare oficială referitoare la calitatea de acuzat, atunci, numai 
după acest moment se pot pune în discuție garanțiile procesuale ce țin de dreptul la 
apărare ori dreptul la un proces echitabil. în acest sens se desprinde convingerea, că 
pornirea urmăririi penale in personam, cum este și în cazul din speță, împotriva cet. 
Comarova Irina, și neinformarea acestuia despre dreptul la apărare, în timp ce 
legislația națională prescrie în mod imperativ informarea bănuitului despre 
acuzațiile aduse și drepturile procesuale în termen de 5 zile, nu se conciliază cu 
principiile de drept ale unui proces echitabil.
Totodată legislația națională, expres prevede în art.64 alin.(2) pct.17, 18, 19 
din Codul de procedură penală, drepturile bănuitului: - să fie informat de către 
organul de urmărire penală despre toate hotărîrile adoptate care se referă la 
drepturile și interesele sale, precum și să primească, la solicitarea sa, copii de pe 
aceste hotărîri; - să facă obiecții împotriva acțiunilor organului de urmărire penală 
și să ceară includerea obiecțiilor sale în procesul-verbal al acțiunii procesuale 
respective; - să atace, în modul stabilit de lege, acțiunile și hotărîrile organului de 
urmărire penală.
Succesiv, art.63 alin. (1 1) din Codul de procedură penală, prevede că, 
ordonanța de recunoaștere a persoanei în calitate de bănuit și informația despre 
drepturile prevăzute la art.64 se aduc la cunoștință în decurs de 5 zile din 
momentul de emitere a ordonanței, dar nu mai târziu de ziua în care bănuitul s-a 
prezentat sau a fost adus silit, ori din momentul de începere a primei acțiuni 
procedurale efectuate în raport cu acesta, în cazul în care există necesitatea 
dispunerii unor măsuri speciale de investigații în privința bănuitului, aducerea la 
cunoștință a ordonanței de recunoaștere a persoanei în calitate de bănuit și a 
drepturilor sale se amână în baza ordonanței motivate a procurorului, cu 
autorizarea judecătorului de instrucție pe o perioadă de 30 de zile, cu posibilitatea 
prelungirii motivate a perioadei până la 3 luni. În cazul infracțiunilor privind crima 
organizată, spălarea de bani, al infracțiunilor cu caracter terorist, al infracțiunilor 
de corupție și ale celor conexe actelor de corupție, termenul de amânare a aducerii 
la cunoștință poate fi prelungit până la 6 luni, la demersul procurorului, cu 
autorizarea judecătorului de instrucție. Fiecare prelungire a termenului de amânare 
a aducerii la cunoștință a ordonanței de recunoaștere a persoanei în calitate de 
bănuit și a drepturilor sale nu poate depăși 30 de zile.
Respectiv susţine apărarea că, calitatea de bănuit în privința numitei 
Comarova Irina, se impunea a fi calculată din momentul pornirii urmăririi penale, 
și anume din 08 aprilie 2021, cu expirarea termenului peste 3 luni, adică la 08 iulie 
2021, dată la care organul de urmărire penală urma în mod obligatoriu și 
necondiționat să-o scoată pe cet. Comarova Irina de sub urmărirea penală.
Astfel, art.63 din Codul de procedura penală în coraport cu constatările vizate 
în hotărârea nr.26 a Curții Constituționale din 23 noiembrie 2010, s-a consemnat că 
procurorii urmează să respecte exhaustiv cerințele legii și, la expirarea termenelor 
indicate la alin.(2) art.63 Cod de procedură penală, în cazul persoanei reținute, 
persoanei în privința căreia a fost aplicată măsura preventivă nonprivativă de 
libertate, sau persoane în privința căreia a fost adoptată o ordonanță de 
recunoaștere în calitate de bănuit, să dispună încetarea calității date, după caz: prin 
punerea sub învinuire sau scoaterea persoanei de sub urmărire penală.
Invocă că în acest sens, acțiunea procurorului care s-a manifestat prin 
emiterea ordonanței de punere sub învinuire din 20 octombrie 2021 /f.d. 132/, peste 
șase luni din momentul pornirii urmăririi penale, și respectiv a generat 
nerespectarea prevederilor procedurale.
Indică că, în contextul dat, este necesar de reținut statuările jurisprudența 
constantă a Curții Europene, potrivit căreia în materie penală noțiunea de acuzație 
are un sens autonom, aceasta fiind interpretată ca o notificare oficială care emană 
de la autoritatea competentă a unui reproș de a fi comis o infracțiune. Aici, notează 
apărarea că, notificarea nu trebuie să aibă o anumită formă, având acest caracter 
orice act implicit, care emană de la autoritatea de stat și care produce efecte 
importante asupra situației persoanei, conținând o acuzație penală implicită.
Susţine că, față de cele ce preced, se impune constatarea că, reieșind din legea 
procesual-penală națională coroborată cu jurisprudența Curții Europene, statutul de 
bănuit al unei persoane nu este atribuit acesteia nemijlocit doar prin ordonanța de 
recunoaștere în această calitate, ci poate îmbrăca și alte forme, acest caracter 
avîndu-l orice act implicit, care întrunește condițiile enumerate de legiuitor și 
conține o acuzație penală directă în privința unei persoane.
Subsidiar, în decizia Curții Constituționale de inadmisibilitate a sesizării 
nr.123g/2016 privind excepția de neconstituționalitate a art. 274 alin.(7) din Codul 
de procedură penală al Republicii Moldova (începerea urmăririi penale) nr. 12 din 
07.02.2017, Monitorul Oficial nr.85- 91/38 din 24.03.2017, s-a indicat expres că 
toate acțiunile procesuale care se desfășoară la etapa premergătoare urmăririi 
penale au un caracter, sui generis, concentrat asupra scopului de a stabili și 
confirma existența bănuielii rezonabile cu privire la săvârșirea unei infracțiuni și 
este circumscrisă termenului de 30 de zile de la momentul sesizării sau 
autosesizării organului de urmărire penală sau a procurorului.
În același context, pornind de la natura scopului acțiunilor la etapa 
premergătoare urmăririi penale, acestea se rezumă la constatarea faptei 
infracționale (in rem), însă nu și la formularea unei învinuiri în privința persoanei 
(in personam). Această regulă se aplică și la etapa pornirii urmăririi penale. 
Așadar, în ordonanța de începere a urmăririi penale se menționează doar fapta care 
a condiționat emiterea acesteia (in rem), or, în cazul existenței unei bănuieli 
rezonabile cu privire la săvârșirea unei infracțiuni de către o persoană concretă, 
organul de urmărire penală în asemenea situație trebuie să-i acorde toate garanțiile 
caracteristice unei acuzații în materie penală.
La caz, înaintarea acuzării de către procuror a fost efectuată cu depășirea 
termenului legal, or calitatea de bănuit în privința cet. Comarova Irina expirase de 
drept la data de 08 iulie 2021, iar prin faptul că aceasta a fost pusă sub învinuire la 
20 octombrie 2021 i-a fost înaintată învinuirea, organul de urmărire penală a admis 
o ingerință în garanțiile prevăzute de art. 22 Cod de procedură penală.
Astfel, prin aplicarea incorectă a legislației procurorul a înaintat învinuirea 
cet. Comarova Irina în afara cadrului legal, or calitatea de bănuit expirase de drept 
la 08 iulie 2021, când prevederea imperativă și necondiționată a legii (art.63 
alin.(3) Cod de procedură penală) impunea organului de urmărire penală obligația 
scoaterii cet. Comarova Irina de sub urmărire penală, efectul căreia este stabilit la 
art.284 alin.(1) Cod de procedură penală: „scoaterea persoanei de sub urmărirea 
penală este actul de reabilitare și finalizare în privința persoanei a oricăror acțiuni 
de urmărire penală în legătură cu fapta anterior imputată”.
Indică că după cum este perceput de jurisprudența CEDO, dreptul de a nu fi 
urmărit, judecat sau pedepsit de mai multe ori pentru aceiași faptă nu este unul 
absolut, însă, după cum a menționat și Curtea Constituțională în Hotărârea nr.26 
din 23.11.2010 (pct.6), cadrul legal național instituie excepții de la acest drept doar 
la art.287 Cod de procedură penală, potrivit căruia reluarea urmăririi penale se 
admite numai dacă „fapte noi ori recent descoperite sau un viciu fundamental în 
cadrul procedurii precedente sunt de natură să afecteze hotărârea pronunțată”.
Consideră că organul de urmărire penală a admis o ingerință în garanțiile 
prevăzute de art.22 Cod de procedură penală, de a nu fi urmărit de mai multe ori 
pentru aceiași faptă, drept prevăzut și în art.4 al Protocolului nr,7 Convenția 
Europeană pentru apărarea drepturilor omului și libertăților fundamentale și art.21 
din Constituția Republicii Moldova, deoarece după încetarea de drept a calității de 
bănuit, organul de urmărire penală era în drept, în cazul apariției unor fapte noi sau 
recent descoperite ori acumulării ulterioare a probelor suplimentare, de a relua 
urmărirea penală în conformitate cu art.287 alin.(4) Cod de procedură penală, însă 
nu a fost emisă o ordonanță motivată în acest sens potrivit art.255 Cod de 
procedură penală, din aceste considerente remarcă că cet. Comarova Irina a fost 
pus ilegal sub învinuire, și respectiv ordonanța de punere sub învinuire, inclusiv și 
toate acțiunile procesuale și probe urmează să fie declarate nule.
Or, instanța de judecată prin emiterea și deliberarea sentinței și-a argumentat 
hotărârea având poziția de acuzare, ceea ce este doar în atribuția acuzatorului de 
stat într-u susținerea acuzării în instanța de judecată, care în dezbateri nu s-a 
pronunțat cu argumente plauzibile asupra celor invocate în referința înaintată de 
către partea apărării, or potrivit prevederilor art. 24 alin.(2) Cod de procedură 
penală, expres prevede că” Instanța judecătorească nu este organ de urmărire 
penală, nu se manifestă în favoarea acuzării sau a apărării și nu exprimă alte 
interese decât interesele legii. ”
Descrie că la caz, învinuirea numitei Comarova Irina, privind comiterea 
infracțiunii incriminate, se bazează, în principal, pe declarațiile martorului Adela 
Popa, care nu este martorul ocular în timpul comiterii infracțiunii incriminate 
inculpatei Comarova Irina, inclusiv și faptul, că martorul Adela Popa se află în 
relații ostile cu inculpata Comarova Irina odată ce în rezultatului controlului 
inopenant martorul a fost sancționată disciplinar cu mustrare.
Așa dar, obiectul juridic nemijlocit îl constituie relațiile sociale a căror 
existența și desfășurarea sunt condiționate ocrotirea relațiilor patrimoniale.
Descrie că, latura obiectivă îl realizează prin înșușirea, dispunerea sau 
folosirea ilegală a bunurilor altor persoane, sau ale altor persoane de către cel 
căruia i-au fost încredințate în baza unui titlu și cu un anumit scop ori refuzul de a 
le restitui
Or, reieșind din materialele cauzei penale și probele acumulate, în special 
contractul de răspundere materială nr. 09/45 din 13 aprilie 2021 nu este stipulat 
careva obligații de serviciul învestite inculpatei Comarova Irina prin care i-au fost 
încredințate careva mijloace bănești care îi aparține I.S. Poșta Moldovei, deci în 
cazul dat nu există latura obiectivă a infracțiunii prevăzute de art. 191 alin. (2) lit. 
c), d) Cod penal și semnul calificativ „cu folosirea situației de serviciu”.
Cu atât mai mult, că potrivit prevederilor art. 126 alin.(2) Cod penal, 
„Caracterul considerabil sau esențial al daunei cauzate se stabilește luându-se în 
considerare valoarea, cantitatea și însemnătatea bunurilor pentru victimă, starea 
materială și venitul acesteia, existența persoanelor întreținute, alte circumstanțe 
care influențează esențial asupra stării materiale a victimei, iar în cazul 
prejudicierii drepturilor și intereselor ocrotite de lege — gradul lezării drepturilor 
și libertăților fundamentale ale omului. ”
Însă, respectiv conform declarațiilor martorului Adela Popa, Î.S. Poșta 
Moldovei pe an rulajul financiar a mijloacelor bănești valorează de până la 300000 
lei, deci inculpatei Comarova Irina i se incriminează însușirea la suma totală de 
45999 lei și 14 bani, ceea ce constituie 6,5% din venitul total, astfel, susţine 
apărarea că suma de 45999 lei și 14 bani, nu poate fi apreciată ca o daună 
considerabilă Î.S Poșta Moldovei.
Cu atât mai mult, că nici în actul de sesizare și nici din declarațiile martorului 
Adela Popa nu este confirmat prin probe că prejudiciul cauzat pentru S.A. Poșta 
Moldovei, poate fi considerat ca o pagubă considerabilă, astfel nu s-a dovedit 
calificativul „daune considerabile”.
Menţionând prevederile art. 281 alin. (2) Cod de procedură penală, indică că, 
procurorul, în actul de învinuire a indicat ca semne calificative pentru încadrarea 
juridică a faptei „Delapidarea averii străine, adică însușirea ilegală a bunurilor 
altei persoane, încredințate în administrarea vinovatului, săvârșite cu folosirea 
situației de serviciul, cu cauzarea de daune în proporții considerabile”, însă 
reieșind din probele acumulate nu rezultă că inculpata Comarova Irina a comis 
infracțiunea incriminată din motiv că în actul de învinuire nu este concretizat a fost 
o delapidare prin însușire a bunurilor care i-au fost încredințată inculpatei și ce acte 
normative în vigoare care ar fi încălcate de către inculpata ce ar confirma situația 
de serviciul, precum și faptul nu este indicat perioada comiterii presupuse 
infracțiuni și respectiv în ce circumstanțe și mijloace a fost comisă infracțiunea, 
având în vedere că în Oficiul Postal MD 7301 Cantemir au activat și alte persoane 
care au avut acces la mijloace bănești, deci actul de învinuire nu este concretă, 
astfel fiind încălcat inculpatei Comarova Irina dreptul la apărare.
Totodată, apreciază critic atitudinea acuzatorului de stat și a instanței de 
judecată, care în lipsa totală de probatoriu a formulat învinuiri grave, doar în scop 
de a camufla careva neajunsuri stabilite la Oficiul Postai MD 7301 Cantemir, 
neajunsuri care pot fi stabilite exact doar în baza unui raport de expertiză financiară 
- contabilă, cu respectarea drepturilor tuturor participanților. Dar, nu în baza unui 
proces verbal privind rezultatul verificărilor efectuate în cadrul anchetei de 
serviciul desfășurate în baza ordinului Î.S. Poșta Moldovei nr. 341 din 17 
noiembrie 2020 întocmit în mod unilateral de către un grup de angajați din cadrul 
Î.S. Poșta Moldovei și fără prezența inculpatei Comarova Irina.
Menţionând prevederile art.219 alin (1), (2) și (4) Cod de procedură penală, 
remarcă că, instanța de judecată la pronunțarea sentinței nu a luat în considerație 
declarațiile inculpatei Comarova Irina date în cadrul ședinței de judecată, precum 
că nu este de acord să-i fie încasată prejudiciul material odată ce nu este angajată în 
câmpul muncii și nu are un venit stabil, are la întreținere doi copii minori, cu vârsta 
de 1 an și 3 luni, precum și de 7 ani.
Descrie că în circumstanțele enunțate mai sus și având în vedere că inculpata 
Comarova Irina nu a primit copia de cererea de chemare în judecată și nu era de 
acord cu acțiunea civilă înaintată de către S.A. Poșta Moldovei, instanța de 
judecată prin sentință urma să admită în principiu acțiunea civilă înaintată de către 
reprezentantul părții vătămate, însă cuantumul acestea urma să fie expusă într-un 
alt proces civil.
Subsecvent, menționează că, neajunsurile și superficialitate examinării cauzei 
penale unde instanța de judecată a pronunțat o sentință de condamnare și admiterea 
acțiunii civile, s-a mai confirmat prin faptul că instanța de judecată în cadrul 
deliberării sentinței a făcut mențiuni că citez ” Deși inculpata a menționat în 
cadrul ședinței de judecată că: a scris o explicație precum că a luat suma de 45 
999, 14 lei, dar în realitate, nu luat suma de bani, a fost nevoită să scrie această 
explicație, ultima a menționat că nu a fost impusă să scrie explicația dată, nu a 
fost amenințată și nu poate explica unde a dispărut suma de 45 999, 14 lei. Nu a 
solicitat un control din partea ei deoarece ei au considerat că ea este vinovată. 
Explicația de la fila dosarul nr. 38 a scris-o personal deoarece așa i s-a cerut să 
scrie. Ea nu știa la acel moment ce să scrie. Cererea de la fila dosarului 75 a 
scris-o ea, i s-a zis că e un fel de lămurire că ea a întors ceva bani. Îi aparține 
semnătura din procesul verbal anexat la fila dosarului nr. 88. Nu bănuiește pe 
nimeni care ar fi putut sustrage suma de bani, ulterior, apărarea nu a prezentat 
instanței de judecată probe că ar fi depus plângere pe administrație că ar fi fost 
impusă să semneze actele care confirmă însușirea sumei bănești, nu a adus careva 
argumentele plauzibile potrivit cărora ar fi influențat-o pe inculpată să semneze 
actele anexate la cauza penală, care au fost utilizate în probarea vinovăției de 
către acuzatorul de stat”, însă potrivit prevederilor art. 19 alin. 3 Cod de procedură 
penală, ” Organul de urmărire penală are obligația de a lua toate măsurile 
prevăzute de lege pentru cercetarea sub toate aspectele, completă și obiectivă, a 
circumstanțelor cauzei, de a evidenția atît circumstanțele care dovedesc vinovăția 
bănuitului, învinuitului, inculpatului, cît și cele care îl dezvinovățesc, precum și 
circumstanțele care îi atenuează sau agravează răspunderea.”, ceea ce rezultă că 
partea apărării nu este obligată să prezinte instanței de judecată probe că ar fi depus 
plângere pe administrație că ar fi fost impusă să semneze actele care confirmă 
însușirea sumei bănești și să aducă careva argumente potrivit cărora ar fi 
influențat-o pe inculpată să semneze actele anexate la cauza penală, astfel 
neajunsurile admise de către partea acuzării fiind un mijloc de apărare a inculpatei 
și apărătorului acestuia.
Susţine că, instanța de judecată la pronunțarea sentinței privind admiterea 
acțiunii civile depuse către Î.S. Poșta Moldovei, a ignorat prevederile legale și 
anume, art. 219 Cod de procedură penală.
Totodată invocă că, instanța de judecată la pronunțarea sentinței nu a luat în 
considerație declarațiile inculpatei Comarova Irina date în cadrul ședinței de 
judecată, precum că nu este de acord să-i fie încasată prejudiciul material odată ce 
nu este angajată în câmpul muncii și nu are un venit stabil, are la întreținere doi 
copii minori, cu vârsta de 1 an și 3 luni, precum și de 7 ani.
Invocă că, în circumstanțele enunțate mai sus și având în vedere că inculpata 
Comarova Irina nu a primit copia de cererea de chemare în judecată și nu era de 
acord cu acțiunea civilă înaintată de către S.A. Poșta Moldovei și prejudiciul 
cauzat nu este concretizat prin probe concludente și pertinente, instanța de judecată 
urma să respingă acțiunea civilă înaintată de către reprezentantul părții vătămate, 
ca fiind neîntemeiată.
La data de 01 martie 2024 cauza penală a parvenit la Curtea de Apel Cahul 
pentru judecarea apelului. (f.d.122, vol. II)
Prin încheierea Curţii Supreme de justiţie din 25 iunie 2024, cererea 
înaintată de către preşedintele interimar al Curţii de Apel Cahul, Vavrin Galina, 
privind strămutarea judecării cauzei penale în ordine de apel, s-a admis. 
Judecarea în ordine de apel a cauzei penale privind-o pe Comarova Irina, 
învinuită în comiterea infracţiunii prevăzute de art. 191 alin. (2) lit. c) şi d) Cod 
penal, s-a strămutat de la Curtea de Apel Cahul la Curtea de Apel Comrat. (f.d. 
151-153, vol. II)
La data de 05 iulie 2024 cauza penală a parvenit la Curtea de Apel Comrat 
pentru judecarea apelului. (f.d.154, vol. II)
Argumentele părților:
În şedinţa de judecată a instanţei de apel avocatul Ormanji Ivan în 
interesele inculpatei Comarova Irina a declarat că susține pe deplin cererea de 
apel declarată și solicită admiterea acesteia.
Indică că, dosarul a fost inițial suspendat și ulterior redeschis. Menţionează că 
declarațiile avocatului care a participat anterior în cauză sunt deja expuse în apelul 
formulat, iar toate presupusele încălcări și normele omise au fost descrise detaliat 
în plângerea depusă. Astfel, solicită admiterea cererii, iar latura civilă înaintată 
către Poșta Moldovei să fie respinsă ca fiind neîntemeiată.
În şedinţa de judecată a instanţei de apel inculpata Comarova Irina a 
declarat că susţine pe deplin avocatul său, şi menţionează că vina nu o recunoaşte 
şi nu a comis infracţiunea ce i se impută.
În şedinţa de judecată a instanţei de apel procurorul Calendari Dumitru, a 
solicitat respingerea apelului ca neîntemeiat. Consideră că acesta este lipsit de 
temei, or, în apel sunt invocate anumite chestiuni de procedură legate de pornirea 
procesului penal, mai exact de momentul începerii urmăririi penale împotriva unei 
persoane. Avocatul apelant consideră că, odată cu emiterea ordonanței de începere 
a urmăririi penale, persoana ar dobândi automat calitatea de bănuit, cu toate 
consecințele legale ce decurg din aceasta. Totuși, apărătorul nu face o analiză 
completă a dispozițiilor articolului 63 din Codul de procedură penală, care prevede 
că, prin emiterea unei ordonanțe de începere a urmăririi penale, o persoană nu 
dobândește automat calitatea de bănuit, decât dacă sunt efectuate anumite acțiuni 
procesuale în raport cu acesta, care ar putea să-i afecteze drepturile, libertățile sau 
interesele procesuale. Prin urmare, în acest sens, consideră că argumentele 
apelantului sunt neîntemeiate. 
Indică că, reieșind din materialele dosarului penal, nu s-a constatat 
inadmisibilitatea vreunei probe în baza art. 94 CPP, nici nulitatea probelor 
administrate de organul de urmărire penală în baza art. 251 CPP.
Descrie că, reieșind din probatoriul administrat — documentele anexate, 
explicațiile și cererile scrise semnate de inculpată, precum și recunoașterea parțială 
a faptelor prin declarația dată în calitate de inculpat — consideră că vinovăția a 
fost dovedită.
Susţine că, instanța de fond a pronunțat o sentință motivată, atât în ceea ce 
privește fapta penală, cât și cu privire la latura civilă. Singurul aspect care ar putea 
fi modificat vizează interpretarea art. 126 alin. (2) lit. c) din Codul de procedură 
penală și art. 91 Cod penal. Consideră că aceste prevederi trebuie înlăturate, 
deoarece nu sunt întrunite condițiile privind proporțiile considerabile ale 
prejudiciului, conform cerințelor legale. În rest, sentința urmează a fi menținută în 
forma în care a fost pronunțată. 
În şedinţa de judecată a instanţei de apel reprezentantul părţii vătămate Î.S. 
„Poşta Moldovei”, fiind legal citat, nu s-a prezentat.
Audiind participanții la proces, verificând argumentele invocate în cererea 
de apel prin prisma probelor administrate și cercetate nemijlocit în ședința de 
judecată a instanței de apel, verificând legalitatea și temeinicia sentinței atacate,  
Completul de judecată al Curții de Apel Sud sediul Comrat a ajuns la concluzia 
admiterii apelului declarat de către avocatul Mîţăblîndă Sergiu în interesele 
inculpatei Comarova Irina, împotriva sentinței judecătoriei Cahul sediul central, 
din 12 februarie 2024, reieșind din următoarele considerațiuni. 
Conform prevederilor art. 402 alin. (1) Cod de procedură penală al RM,  
termenul de declarare a apelului împotriva sentinţei, este de 15 zile de la data 
pronunţării sentinţei integrale, dacă legea nu dispune altfel.
Din materialele cauzei se constată că, sentinţa Judecătoriei Cahul sediul 
central a fost pronunţată la data de 12 februarie 2024, iar apelul fiind depus la data 
de 26 februarie 2024. Prin urmare se constată că, apelul a fost depus în termen.
În conformitate cu art. 400 alin. (1) Cod procedură penală, sentinţele pot fi 
atacate cu apel în vederea unei noi judecări în fapt şi în drept a cauzei, cu excepţia 
sentinţelor pronunţate de către instanţele judecătoreşti privind infracţiunile pentru a 
căror săvârșire legea prevede exclusiv pedeapsă non privativă de libertate. 
Conform art. 414 alin. (1) Cod de procedură penală, instanţa de apel, 
judecând apelul, verifică legalitatea şi temeinicia hotărârii atacate în baza probelor 
examinate de prima instanţă, conform materialelor din cauza penală, şi în baza 
oricăror probe noi prezentate instanţei de apel.
De asemenea, instanța de apel relevă, că indiferent de temeinicia învinuirii 
aduse inculpatei potrivit rechizitoriului și ansamblu probatoriu administrat, la 
judecarea apelului declarat de către apărător în interesele inculpatei, se va ține cont 
de prevederile art. 410 alin. (1) Cod de procedură penală conform căruia, instanţa 
de apel, soluționând cauza, nu poate crea o situație mai gravă pentru persoana 
care a declarat apel.
Conform art. 415 alin. (1) pct. 2) Cod procedură penală a RM, instanţa de 
apel, judecând cauza în ordine de apel, admite apelul, casând sentinţa parţial sau 
total, inclusiv din oficiu, în baza art.409 alin.(2), şi pronunţă o nouă hotărâre, 
potrivit modului stabilit, pentru prima instanţă.
Conform prevederilor art. 416 Cod de procedură penală, instanţa de apel, 
deliberând asupra apelului, dacă este necesar, poate hotărî reluarea cercetării 
judecătoreşti, aplicarea dispoziţiilor privitoare la repararea pagubei, la măsurile 
preventive, la cheltuielile judiciare şi la orice alte chestiuni de care depinde 
soluţionarea completă a apelului.
Potrivit art. 414 alin. (2) Cod  de procedură penală, instanţa de apel verifică 
declaraţiile şi probele materiale examinate de prima instanţă prin citirea lor în 
şedinţa de judecată, cu consemnarea în procesul-verbal.
 În vederea executării prevederilor alin. (1) și (2) art. 414 Cod de procedură 
penală al Republicii Moldova, în ședința de judecată a instanței de apel au fost 
cercetate suplimentar probele examinate în prima instanță, și anume:
Volumul I
f.d. 6-10 Plîngerea din data de 24.03.2021 din numele Î.S. „Poșta 
Moldovei” cu privire la atragerea la răspundere penală a d-nei Comarova Irina 
pentru acțiunile ilegale, comise în calitate de șef al oficiului poștal MD-7301 
Cantemir și recuperarea prejudiciului material cauzat prin infracțiune, prin care 
directorul general interimar a ÎS „Poșta Moldovei”, Vitalie Zaharia, solicită 
atragerea doamnei Comarova Irina la răspundere în conformitate cu prevederile 
legislației în vigoare pentru delapidarea averii străine în sumă de 45 999,14 lei cu 
utilizarea situației de serviciu și recuperarea din contul acesteia a prejudiciului 
material cauzat prin infracțiune, Întreprinderii de Stat „Poșta Moldovei”, care la 
momentul actual constituie suma de 41 669,60 lei.. 
f.d. 11-37 Conținutul procesului-verbal privind rezultatele verificărilor 
efectuate în cadrul anchetei de serviciu, desfășurată în baza ordinului Î.S. 
„Poșta Moldovei” nr. 341 din 17.11.2020, potrivit căreia comisia de anchetă 
ținând cont de gravitatea abaterilor disciplinare comise de către salariata 
Comarova Irina, propune de a o concedia pe doamna Irina Comarova, Șef OP MD-
7301, în temeiul art.86 lit. k), p) Codul Muncii, pe motivul comiterii de către 
salariatul care gestionează nemijlocit mijloace bănești sau valori materiale ori care 
are acces la sistemele informaționale ale angajatorului sau la cele administrate de 
angajator a unor acțiuni culpabile, dacă aceste acțiuni pot servi drept temei pentru 
pierderea încrederii angajatorului față de salariatul respectiv, încălcare gravă, chiar 
și o singură dată a obligațiilor de muncă.
f.d. 38 Explicații oferite de Comraova Irina, în care ultima a recunoscut că 
suma de 46000 lei, lipsă în casa Oficiului Poştal, au fost sustrase de ea personal, pe 
fondul unor probleme personale financiare, sumă pe care se obligă să o restituie.
f.d. 40-43 Contractul individual de muncă nr. 11 din 01.12.2018 prin care 
Comarova Irina este angajată în calitate de operator pe 1 unități. /f.d.40-43/.
f.d. 44 Acordul suplimentar nr. 45 din 13.04.2019, la contractul individual 
de muncă nr. 11 prin care Comarova Irina, se transferă începînd cu data de 
13.04.2019, din funcția de operator în funcția de Șef OP 7300 Cantemir, pe o 
perioadă nedeterminat.
f.d. 45 Contractul cu privire la răspundere materială individuală deplină 
nr.09/45 a.s din 13.04.2019 prin care Comarova Irina Șef OP Cantemir, își asumă 
răspunderea materială individuală deplină pentru neasigurarea integrității valorilor 
transmise ei de către angajator.
f.d. 46-50 Fișa de post a operatorului în oficiul poștal al Centrului de 
poștă care a fost adusă la cunoștință numitei Comarova Irina la data de 
19.08.2018.  
f.d. 51-74 Ordin nr. 08S din 04.02.2021 cu privire la concedierea 
salariatului  Comarova Irina, șef al oficiului poștal MD-7301 Cantemir prin 
care doamna Comarova Irina, șef al oficiului poștal MD-7301 Cantemir se 
concediază în temeiul art. 86 alin.(1) lit. k) din Codul muncii. 
f.d. 75 Cererea doamnei Comarova Irina, șef al oficiului poștal MD-7301 
Cantemir, prin care - solicită  ÎS „Poșta Moldovei” acceptarea sumei de 4329 lei 
74 bani, în scopul diminuării sumei datoriei sale de 45 999 lei 37 bani pe care o are 
față de întreprinderea ÎS „Poșta Moldovei”. 
f.d. 76 Conținutul extrasului din registru de stat al persoanelor juridice 
nr. 1734 din 29.01.2021, Întreprinderea de Stat „Poșta Moldovei”, cu sediul MD-
2012, bd. Ștefan cel Mare și Sfînt, 134, mun. Chișinău, Republica Moldova.
f.d. 86-87 Conținutul actului nr. 2 din 16.11.2020, cu privire la datele 
procesului verbal din 16.11.2020 „inventariere inopinată în OP Cantemir” prin 
care la data controlului s-au stabilit lipsuri în sumă de 46 006,86 lei, și anume 14 
093,98 lei lipsa numerar în casierie și 31 912,88 documente bănești (dispoziții de 
plată) a beneficiarilor cu pensia la domiciliu. 
f.d. 88 Procesul verbal privind rezultatele controlului inopinat în OP 
Cantemir” din data de 16.11.2020 prin care în urma verificărilor s-au stabilit 
lipsuri în sumă de 46 006,86 lei, și anume 14 093,98 lei lipsa numerar în casierie și 
31 912,88 documente bănești(dispoziții de plată) a beneficiarilor cu pensia la 
domiciliu, neachitate de facto dar achitate în program.
f.d. 92 ordonanță de recunoaștere în calitate de parte civilă din 27.04.2021.
Volumul II
f.d. 84-85 Declarațiile martorului Popa Adela date în şedinţa instanţei de 
fond, prin care ultimul a declarat că, din anul 2019 activa la centru de Poștă 
Cantemir, ÎS „Poșta Moldovei”, în calitate de director al centrului de poștă. Irina 
Comarova inițial a fost angajată în calitate de poștaș al oficiului după care pe 
parcurs a fost transferată cursiv în mai mute funcții: operator chioșcar, operator 
asigurare, operator oficiu poștal. S-a creat situația că a devenit vacantă funcția de 
șef oficiu și deoarece Comorava avea un stagiu de lucru mai experimentat de cât 
ceilalți angajați, aceasta a fost transferată în funcție de șef al oficiului poștal 
Cantemir. 
Indică că în atribuțiile ei de funcție era să coordoneze activitatea 
coordonatorilor de ghișeu și ai poștașilor. Pentru asigurarea activității acestor 
angajați, Comarova era responsabilă de primirea surselor bănești necesare 
activității, operatorii deserveau clienții la ghișeuri, iar Comarova elibera surse 
bănești. Responsabilitatea de a distribui plățile sociale la domiciliu, la fel în 
dependență de necesitatea emisă de program zilnic trebuia să le ofere suma de 
bani necesare. 
Descrie că cu Comarova a fost în relații de lucru. Se afla în subordinea ei. La 
sfârșitul zilei de muncă, Comarova când efectua totalizarea documentelor de casă 
și a surselor bănești acumulați, trebuia să prezinte banii acumulați în casa 
principală. 
Remarcă că în rezultatul acestor operațiuni, într-o bună zi, contabilul șef a 
intrat și a atenționat-o că în rapoartele dnei Comarova a observat un șir de 
neclarități dubioase și a solicitat să fie întreprinse măsuri. Contabila a văzut 
careva cifre cu mijloace bănești neclare. A dat indicația să fie întreprinse un act 
de control pe activitatea dnei Comarova și a oficiului Poștal Cantemir, totodată și 
la casa principală. Atunci Comarova a recunoscut că a avut nevoie de bani, i-a 
luat și și-a asumat responsabilitatea să-i restituie.  A luat  suma de peste 40 000 
lei, exact nu ține minte. Descrie că acești bani aparțineau ÎS „Poșta Moldovei”, 
dar era luată de pe conturile beneficiarilor de pensie. 
Nu știe cum făcea, dar s-a constat că pe documentele de eliberare a plăților 
sociale, din program erau extrase ca fiind achitate, de fapt acești bani nu erau 
distribuiți, bani de pe conturile curente ale ÎS „Poșta Moldovei”. O sumă de bani 
a fost luată din casă și suma mai mare era din conturi. Actul de revizie intern a 
fost dublat, a fost efectuat de două ori, cu aceleași obiecte. 
Menţionează că, până la concediere, Comarova avea de primit indemnizația 
de concediu 4300 lei, şi ea și-a dat consimțământul și a lăsat în casă în contul 
datoriei această sumă. Conducerea întreprinderii a solicitat să fie eliberată după 
care nu a mai contactat cu ultima și nu cunoaște dacă a mai restituit ceva bani. 
Declară că la acel moment, conducerea ÎS „Poșta Moldovei” a considerat că 
această sumă este considerabilă și toți restul au fost sancționați din acest moment. 
Inculpatei i s-a dat 3 luni pentru a restitui banii, însă după cum înțelege acest 
lucru nu a fost făcut. Inculpata nu a contestat actele de revizie, a făcut în scris o 
declarație că va restitui paguba ÎS „Poșta Moldovei”. Era perioada pandemiei 
când ÎS „Poșta Moldovei” a dat liber pentru oficiile poștale pentru a extrage toate 
plățile, nu la dată. Fiecare poștaș are un sector de distribuire și ca să fie dusă 
evidența banilor pentru fiecare poștaș, era o parolă în program,  la care acces 
avea dna Comarova în calitate de șef al oficiului. Erau scoase documentele pentru 
achitarea pensiilor și din casă se luau sumele bănești pentru ele. Bănuiește că 
plățile nu erau distribuite, iar în documente se arăta ca fiind achitat.
Menţionează că au fost audiați toți poștașii responsabili. Comarova avea 
acces liber la acești bani deoarece aceștia se păstrau în safeul acesteia, în calitate 
de șef oficiu ultima era responsabilă de repartizarea zilnică a banilor în numerar 
pentru operatori și pentru poștași, iar la sfârșitul zilei era responsabilă de 
totalizarea banilor acumulați pe parcursul zilei argumentarea lor prin 
documentele de casă depunerea banilor la casa principală și a rapoartelor la 
contabilitatea centrelor de poștă.  Comarova a lucrat în calitate de operator în 
același oficiu unde în fiecare zi se întâlnea cu toate operațiunile de serviciu, lunar 
la centru de poștă cu șefii se făceau instruiri chiar în luna septembrie, octombrie 
Comarova a luat parte la cursuri de instruire pentru o perioadă de 5 zile. 
Indică că, cu o lună înainte de situația dată, pe data de 9 octombrie, la 
centrul de poștă, s-a adresat o beneficiară de pensie unde într-un mod foarte dur a 
cerut explicații că s-a adresat la oficiul poștaș Cantemir solicitând să primească 
pensia pentru 4 luni de zile, de la oficiul poștal i sa zis că în baza de date nu este 
numele ei și au trimis-o la casa teritorială să se clarifice. Venind de la Casa 
teritorială supărată, cu informația că banii au fost scoși de pe cont din oficiul 
poștal Cantemir, a solicitat doamnei să dea documentele și a solicitat serviciului 
de informatică să intre în baza de date pentru a  verifica dacă într-adevăr au fost 
scoși banii din oficiu și de către cine, deoarece programul salvează această 
informație până la ultima secundă. În acea zi inculpata era la cursuri, dar în 
rezultatul verificării s-a constat că banii au fost scoși de către inculpată pe parola 
unui poștaș. A chemat acest poștaș să dea explicații, Leonid și el a spus că 
niciodată nu distribuie pensia la persoana în cauză deoarece nu este pe sectorul 
dumnealui.  Era suma în jur de 18 000 lei. S-a constat că inculpata a scos banii și 
i-a solicitat explicații la care ultima a recunoscut că i-a scos și i-a păstrat la ea și 
a restituit beneficiarei banii. Sub ordinea inculpatei Comarova erau 5 angajați. 
Remarcă că ÎS „Poșta Moldovei” nu are un venit, este un loc de circuit 
bănesc.  Zilnic, în unele perioade, putea să fie un circuit de bani în mărime de 100 
000 lei și peste 300 000 lei. ÎS „Poșta Moldovei” a considerat că suma de 40 000 
lei este o sumă considerabilă. Poștașii aveau acces la sumele de bani conform 
actelor eliberate de către Comarova, iar ei trebuiau să aducă raportul la sfârșitul 
zilei.
f.d. 86-87 declarațiile inculpatei Comarova Irina date în şedinţa instanţei de 
fond, prin care ultimul a declarat că, nu recunoaște vina sa în comiterea 
infracțiunii și a menționat că în anul 2020 a activat la  ÎS „Poșta Moldovei” în 
calitate de șef oficiul poștal Cantemir. În această funcție a  activat timp de 1 an. A 
avut trei operatori și doi poștași în subordinea ei. 
Indică că a semnat contractul de răspundere materială. Era responsabilă de 
starea financiară, de încasarea mijloacelor bănești și de gestionarea lor. Avea 
acces la casa mijloacelor financiare ale oficiului. 
Remarcă inculpata că, nu a sustras din contul lui Știroi Anastasia suma de 
1975,66 lei în folosul ei propriu. Nu a sustras din contul lui Știroi Matei Vasile 
suma de 1555,43 lei, în folosul ei propriu. Nu a sustras nici de pe un cont careva 
sume bănești. 
Declară că revizia a avut loc la data de 18.11.2020. A participat la revizia 
organizată de Adela Popa și la revizia făcută de ÎS „Poșta Moldovei”, nu a scris 
contestație pe rezultatele reviziei. Suma de 4329,74 lei a restituit-o după audit, a 
fost propunere din partea administrației să achite suma dată, nu a fost obligată să 
achite această sumă. I s-a propus să achite din salariu suma de 45 999,14 lei. 
Indică că după ce a fost eliberată, a fost anunțată că nu mai poate activa în 
funcția de șef oficiu și i se va oferi un alt lucru, însă nu i s-a mai oferit.  A 
participat la controlul inopinat. 
Declară că nu este de acord cu acțiunea civilă deoarece suma indicată, în 
realitate, nu a luat-o. Nu a avut acces la banii din contabilitate. În calitate de șef 
oficiu poștal,  avea acces la parolele poștașilor și putea elibera dispoziția de plată 
și ulterior sumele de bani se înmânau beneficiarului. În fiecare zi, la sfârșit de zi, 
ea trebuia să controleze toate dispozițiile de plată a poștașilor și a operatorilor, 
dar nu tot timpul reușea. 
Menţionează că a scris o explicație precum că a luat suma de 45999,14 lei, 
dar în realitate, nu a luat suma de bani, a fost nevoită să scrie această explicație. 
Când a venit controlul de la Chișinău, i s-a spus că este vinovată.  Nu a fost 
impusă să scrie explicația dată, nu a fost amenințată. La examinarea cauzei 
penale în judecătoria Cantemir a fost doar la o ședință. Nu ține minte ce a 
declarat în prima instanță în judecătoria Cantemir. Banii de 4329,74 lei i-a 
restituit. A declarat că va restitui suma restantă deoarece toți ziceau că doar ea a  
avut acces la bani, altă ieșire din situație, la acel moment nu avea. 
Declară că când s-a făcut revizia, i s-a spus că nu pleacă până nu scrie o 
explicație că restituie banii,  a spus nu are de unde să întoarcă acea sumă, dar i s-
a cerut să scrie că îi va întoarce. Nu ține minte când a restituit suma de 4329,74 
lei. 
S-a concediat în  ianuarie 2021. Adela Popa a telefonat-o și i-a spus să vină 
să semneze cererea de eliberare. Nu este de acord cu tot ce a declarat Adela Popa 
în ședința de judecată. Nu poate explica de ce nu i-a adresat careva întrebări dnei 
Popa dacă nu este de acord cu declarațiile ei din cadrul ședinței de judecată. A 
avut frică să-i adreseze careva întrebări dnei Popa deoarece ea a rămas șefă 
pentru ea. Nu poate explica unde a dispărut suma de 45999,14 lei. Nu a solicitat 
un control din partea ei deoarece ei au considerat că ea este vinovată. Explicația 
de la fila dosarul nr. 38 a scris-o personal deoarece așa i s-a cerut să scrie. Ea nu 
știa la acel moment ce să scrie. Cererea de la fila dosarului 75  a scris-o ea, i s-a 
zis că e un fel de lămurire că ea a întors ceva bani. Îi aparține semnătura din 
procesul verbal anexat la fila dosarului nr. 88. Nu bănuiește pe nimeni care ar fi 
putut sustrage suma de bani. Nu a fost impusă să semneze actele sau amenințată, 
doar i se arăta unde trebuie să semneze. La momentul semnării actelor, avea frică 
față de comisie. Nu poate explica în ce constă frica dată. Relații între ea și Popa 
Adela, după control, s-au răcit. După control nu s-a schimbat situația ei 
financiară. La moment locuiește în chirie în satul Colibași raionul Cahul. După 
această demisie nu s-a angajat nicăieri. Are un copil minor la întreținere, de 3 ani 
și 3 luni.
Completul de judecată constată că, instanţa de fond la momentul pronunţării 
sentinţei judecătoreşti, corect a stabilit starea de fapt şi de drept, circumstanţele 
cauzei cu referire la latura penală, just a încadrat acţiunile inculpatei Comarova 
Irina ca constituind fapte penale prevăzute de art. 191 alin. (2)  lit. c), d) Cod penal 
al Republicii Moldova, delapidarea averii străine, adică însușirea ilegală a 
bunurilor altei persoane, încredințate în administrarea vinovatului, săvârșită cu 
folosirea situației de serviciu, cu cauzarea de daune în proporții considerabile, așa 
cum inculpata Comarova Irina activând în calitate de şef a Oficiului Poştal MD-
7301 Cantemir, care aparţine ÎS „Poşta Moldovei” în baza acordului suplimentar 
nr.45 emis la 13 aprilie 2019, anexă la contractul individual de muncă nr.11 din 
06.08.2014, în perioada anului 2020, acționând cu intenție, folosindu-se de situaţia 
de serviciu, profitând de funcția deținută, a însuşit ilegal în scopuri personale de la 
ÎS „Poșta Moldovei” suma bănească de 45999,14 lei, dintre care suma de 35135,22 
lei ca urmare a trecerii nejustificate la cheltuieli a pensiei şi suportului financiar în 
lipsa semnăturilor beneficiarilor, iar suma de 10 863,92 lei fiind trecută la 
cheltuieli de cet. Comarova Irina prin parola poştaşilor din contul soldului 
mijloacelor băneşti în casa oficiului poştal, care i-au fost încredinţate ei prin 
mijloace băneşti, astfel cauzând ÎS „Poşta Moldovei” un prejudiciu material 
considerabil în sumă totală de 45 999,14 lei.
Este de remarcat că sentinţa contestată cu apel a fost pronunţată la data de 12 
februarie 2024, iar ulterior la data de 06 iunie 2024 prin Legea nr. 136, în vigoare 
din 07 septembrie 2024, norma art. 126 alin. (2) Cod penal a fost modificată, și 
anume după modificare norma prevede că se consideră proporţii considerabile sau 
esenţiale valoarea bunurilor sustrase, dobândite, primite, fabricate, distruse, 
poluate, utilizate, transportate, păstrate, comercializate, valoarea pagubei 
pricinuite de o persoană sau de un grup de persoane, care depăşeşte 10 salarii 
medii lunare pe economie prognozate, stabilite prin hotărârea de Guvern în 
vigoare la momentul săvârşirii faptei.
Astfel, se rezumă că la data de 12 februarie 2024 învinuirea adusă inculpatei 
Comarova Irina în baza art. 191 alin. (2) lit. c) Cod penal era actuală, după 
modificările legislative, remarcate supra, la momentul examinării cauzei în ordine 
de apel nu mai sunt actuale, or prejudiciul cauzat prin infracţiune în sumă de 
45999,14 lei nu depăşesc 10 salarii medii lunare pentru anul 2020.
  Iar norma art. 10 alin. (1) Cod penal prevede că Legea penală care înlătură 
caracterul infracţional al faptei, care uşurează pedeapsa ori, în alt mod, 
ameliorează situaţia persoanei ce a comis infracţiunea are efect retroactiv, adică 
se extinde asupra persoanelor care au săvîrşit faptele respective pînă la intrarea 
în vigoare a acestei legi, inclusiv asupra persoanelor care execută pedeapsa ori 
care au executat pedeapsa, dar au antecedente penale.
Astfel, având în vedere normele legale citate supra și faptul că infracţiunea de 
care este învinuită Comarova Irina, nu mai poate fi calificată sub incidenţa normei 
art. 191 alin. (2) lit. c) Cod penal, totuşi completul de judecată reţine existenţa în 
acţiunile acesteia a infracţiunii prevăzută de art. 192 alin. (2) lit. d) Cod penal, pe 
următoarele considerente.
În conformitate cu prevederile art.93 alin.(1) Cod de procedură penală, 
probele sânt elemente de fapt dobândite în modul stabilit de prezentul cod, care 
servesc la constatarea existenţei sau inexistenţei infracţiunii, la identificarea 
făptuitorului, la constatarea vinovăţiei, precum şi la stabilirea altor împrejurări 
importante pentru justa soluţionare a cauzei.
Potrivit prevederilor art.101 alin.(1), (2) (3), (4) și (5) Cod de procedură 
penală, fiecare probă urmează să fie apreciată din punct de vedere al pertinenţei, 
concludenţei, utilităţii şi veridicităţii ei, iar toate probele în ansamblu – din punct 
de vedere al coroborării lor. Reprezentantul organului de urmărire penală sau 
judecătorul apreciază probele conform propriei convingeri, formate în urma 
examinării lor în ansamblu, sub toate aspectele şi în mod obiectiv, călăuzindu-se 
de lege. Nici o probă nu are o valoare dinainte stabilită pentru organul de 
urmărire penală sau instanţa de judecată. Instanţa de judecată este obligată să 
pună la baza hotărârii sale numai acele probe la a căror cercetare au avut acces 
toate părţile în egală măsură şi să motiveze în hotărâre admisibilitatea sau 
inadmisibilitatea tuturor probelor administrate. Hotărârea de condamnare nu se 
poate întemeia, în măsură determinantă, pe declaraţiile martorului protejat sau pe 
probele obţinute în urma efectuării măsurilor speciale de investigaţii.
Conform art.14 alin.(1) Cod penal, infracţiunea este o faptă (acţiune sau 
inacţiune) prejudiciabilă, prevăzută de legea penală, săvârşită cu vinovăţie şi 
pasibilă de pedeapsă penală. 
Potrivit art.51 alin.(1) și (2) Cod penal, temeiul real al răspunderii penale îl 
constituie fapta prejudiciabilă săvârşită, iar componenţa infracţiunii, stipulată în 
legea penală, reprezintă temeiul juridic al răspunderii penale. Răspunderii penale 
este supusă numai persoana vinovată de săvârşirea infracţiunii prevăzute de legea 
penală.
Articolul 52 alin.(1) și (2) Cod penal stipulează că, se consideră 
componenţă a infracţiunii totalitatea semnelor obiective şi subiective, stabilite de 
legea penală, ce califică o faptă prejudiciabilă drept infracţiune concretă. 
Componenţa infracţiunii reprezintă baza juridică pentru calificarea infracţiunii 
potrivit unui articol concret din prezentul cod.
Lecturând materialele cauzei, Completul de judecată constată că, urmărirea 
penală și judecata în primă instanță s-au desfășurat în strictă conformitate cu 
procedura prevăzută de lege și, respectiv, nu s-au constatat încălcări care atrag 
nulitatea probelor administrate și a actelor procedurale efectuate.
Reieșind din învinuirea înaintată, materialele cauzei penale, în colaborare cu 
declaraţiile martorului audiat în prezenta cauză penală, completul de judecată 
conchide că vina inculpatei Comarova Irina de comiterea infracțiunii prevăzute de  
art. 191 alin. (2) lit. d) Cod penal, s-a stabilit în timpul urmăririi penale, examinării 
dosarului de prima instanță, precum și în cadrul examinării apelului, fiind dovedită 
prin probele anexate la materialele cauzei, care au fost cercetate atât în instanța de 
fond, cât și în instanța de apel, faptele acesteia conținând în întregime semnele 
calificative ale infracțiunii incriminate.
Completul de judecată consideră că instanța de fond cert a stabilit vinovăția 
inculpatei Comarova Irina în comiterea infracțiunii incriminate, care a fost 
confirmată prin probele cercetate şi menţionate supra, din care cu certitudine se 
atestă că Comarova Irina, fiind şefă a Oficiului Poştal MD-7301 Cantemir, care 
aparţine ÎS „Poşta Moldovei”, în perioada anului 2020, acționând cu intenție, 
folosindu-se de situaţia de serviciu, profitând de funcția deținută, a însuşit ilegal în 
scopuri personale de la ÎS „Poșta Moldovei” suma bănească de 45999,14 lei, dintre 
care suma de 35135,22 lei ca urmare a trecerii nejustificate la cheltuieli a pensiei şi 
suportului financiar în lipsa semnăturilor beneficiarilor, iar suma de 10 863,92 lei 
fiind trecută la cheltuieli de cet. Comarova Irina prin parola poştaşilor din contul 
soldului mijloacelor băneşti în casa oficiului poştal, care i-au fost încredinţate ei 
prin mijloace băneşti, astfel cauzând ÎS „Poşta Moldovei” un prejudiciu material 
considerabil în sumă totală de 45 999,14 lei.
Aceste acţiuni se probează prin faptul că, Comarova Irina a fost angajată ca 
şef a Oficiului Poştal MD-7301 Cantemir, care aparţine Î.S. „Poşta Moldovei” în 
baza acordului suplimentar nr.45 emis la 13 aprilie 2019, anexă la contractul 
individual de muncă nr.11 din 06.08.2014.
Concomitent, în cadrul cauzei penale a mai fost anexat şi un contract cu 
privire la răspundere materială individuală deplină nr.09/45 a.s din 13.04.2019 prin 
care Comarova Irina Șef OP Cantemir, își asumă răspunderea materială 
individuală deplină pentru neasigurarea integrității valorilor transmise ei de către 
angajator. /f.d.45/.
Potrivit conținutului procesului-verbal privind rezultatele verificărilor 
efectuate în cadrul anchetei de serviciu, desfășurată în baza ordinului Î.S. „Poșta 
Moldovei” nr. 341 din 17.11.2020, la f.d. 21 a procesului (f.d. 31, vol. I) Comisia 
de anchetă a stabilit că şeful OP MD-7301 Cantemir, dna Irina Comarova a 
prejudiciat Î.S. „Poşta Moldovei” cu suma totală de 45999,14 lei. 
Deasemenea vina inculpatei se mai probează şi prin declaraţiile martorei 
Popa Adela, care a menţionat că „La sfârșitul zilei de muncă, Comarova când 
efectua totalizarea documentelor de casă și a surselor bănești acumulați, trebuia 
să prezinte banii acumulați în casa principală. În rezultatul acestor operațiuni, 
într-o bună zi, contabilul șef a intrat și a atenționat-o că în rapoartele dnei 
Comarova a observat un șir de neclarități dubioase și a solicitat să fie întreprinse 
măsuri. Contabila a văzut careva cifre cu mijloace bănești neclare. A dat indicația 
să fie întreprinse un act de control pe activitatea dnei Comarova și a oficiului 
Poștal Cantemir, totodată și la casa principală. Atunci Comarova a recunoscut că 
a avut nevoie de bani, i-a luat și și-a asumat responsabilitatea să-i restituie.  A 
luat  suma de peste 40 000 lei, exact nu ține minte. Descrie că acești bani 
aparțineau ÎS „Poșta Moldovei”, dar era luată de pe conturile beneficiarilor de 
pensie.”.
Totodată se reţine că însă-și inculpata Comarova Irina ca urmare a 
controlului, și depistării lipsei banilor în casa Oficiului poştal, ultima în explicaţie 
a recunoscut că a sustras banii pentru necesităţi personale și se obligă să-i restituie 
(f.d.38-39, vol. I), explicaţie care a fost scrisă personal după cum recunoaşte și în 
declaraţiile sale oferite instanţei de judecată, totodată prin cererea (f.d.75, vol.I) 
ultima solicită acceptarea sumei de 4329,74 lei în casa principală a Oficiului Poştal 
Cantemir în scopul diminuării sumei datoriei sale de 45999 lei 37 bani, pe care le 
are faţă de întreprinderea ÎS „Poşta Moldovei”.
Astfel, alegaţiile apelantului că vina nu a fost probată și sunt lipsă probele 
concludente în vederea stabilirii vinovăţiei lui Comarova Irina în comiterea 
infracţiunii imputate sunt nefondate.
Referitor la alegaţiile apelantului privind aprecierea critică a declaraţiilor 
martorei Popa Adela, pe faptul că martorul Adela Popa se află în relații ostile cu 
inculpata Comarova Irina odată ce în rezultatului controlului inopenant martorul 
a fost sancționată disciplinar cu mustrarea fiind o răzbunare asupra inculpatei, ca 
urmare a sancţionării acesteia cu mustrare aspră, completul de judecată le găseşte 
nefondate, atâta timp cât martorul a relatat doar faptele şi circumstanţele stabilite 
de organul de urmărire penală și prin alte probe materiale, iar în declaraţiile 
acesteia nu se învederează o răzbunare sau circumstanţe ce ar diferi de cumulul de 
probe acumulat și analizat de instanţa de judecată cât și instanţa de apel.
Referitor la alegaţiile apelantului că, reieșind din materialele cauzei penale și 
probele acumulate, în special contractul de răspundere materială nr. 09/45 din 13 
aprilie 2021 nu este stipulat careva obligații de serviciul învestite inculpatei 
Comarova Irina prin care i-au fost încredințate careva mijloace bănești care îi 
aparține I.S. Poșta Moldovei, deci în cazul dat nu există latura obiectivă a 
infracțiunii prevăzute de art. 191 alin. (2) lit. c), d) Cod penal și semnul calificativ 
„cu folosirea situației de serviciu”, completul deasemenea le găseşte nefondate, or 
potrivit Contractului cu privire la răspunderea materială individuală deplină nr. 
09/45 a.s. din 13.04.2019 salariatul Comarova Irina la pct. 1 lit. a) și-a asumat 
răspunderea materială individuală deplină .... pentru neasigurarea integrităţii 
valorilor transmise lui de către angajator și s-a obligat să aibă o atitudine 
gospodărească faţă de valorile transmise și să i-a măsuri de prevenire a 
prejudiciului. (f.d. 45, vol. I)
Referitor la alegaţiile apelantului,  precum că, apreciază critic atitudinea 
acuzatorului de stat și a instanței de judecată, care în lipsa totală de probatoriu a 
formulat învinuiri grave, doar în scop de a camufla careva neajunsuri stabilite la 
Oficiul Postai MD 7301 Cantemir, neajunsuri care pot fi stabilite exact doar în 
baza unui raport de expertiză financiară - contabilă, cu respectarea drepturilor 
tuturor participanților. Dar, nu în baza unui proces verbal privind rezultatul 
verificărilor efectuate în cadrul anchetei de serviciul desfășurate în baza ordinului 
Î.S. Poșta Moldovei nr. 341 din 17 noiembrie 2020 întocmit în mod unilateral de 
către un grup de angajați din cadrul Î.S. Poșta Moldovei și fără prezența 
inculpatei Comarova Irina”, completul de judecată îl găseşte nefondat, or însăşi 
inculpata Comarova Irina, prin explicaţiile oferite angajatorului a recunoscut 
neajunsurile stabilite în procesul verbal privind rezultatele verificărilor efectuate în 
cadrul anchetei de serviciu, nu a contestat aceste rezultate acceptând în mod tacit 
învinuirile aduse directe dânsei, ca responsabilă de neajunsurile depistate.
Referitor la alegaţiile apelantului că contractul de răspundere materială nr. 
09/45 din 13 aprilie 2021 nu este stipulat careva obligații de serviciul învestite 
inculpatei Comarova Irina prin care i-au fost încredințate careva mijloace bănești 
care îi aparține I.S. Poșta Moldovei, deci în cazul dat nu există latura obiectivă a 
infracțiunii prevăzute de art. 191 alin. (2) lit. c), d) Cod penal și semnul calificativ 
„cu folosirea situației de serviciu”, completul de judecată le găseşte deasemenea 
nefondate, or după cum s-a relatat supra inculpata și-a asumat răspunderea 
materială pentru întregul bunurilor de valoare transmise acesteia în gestiune ca şef 
al Oficiului poştal Cantemir, inclusiv a mijloacelor financiare ce intrau în caseria 
Oficiului poştal, pentru pensii, indemnizaţii și altor plăţi, la bunuri care inculpata în 
calitate de şefă avea acces direct și nelimitat, ceea ce denotă că sustragerea de către 
inculpată a mijloacelor financiare din caseria Oficiului poştal Cantemir, a fost 
comisă anume „cu folosirea situaţiei de serviciu”.
Prin urmare poziţia apărării în vederea lipsei faptei infracţionale în acţiunile 
inculpatei Comraova Irina sunt nefondate, temei pentru care apelul în această parte 
urmează a fi respins.
În partea contestării procedurii penale de către partea apărării, și anume 
invocarea acestuia că de către organul de urmărire penală nu a fost respectate 
drepturile inculpatei cu privire la înaintarea învinuirii, și menţinerea calităţii 
acesteia de bănuită contrar prevederilor art. 63 Cod de procedură penală, 
completul de judecată le găseşte nefondate pe următoarele motive.
Potrivit art. 63 alin. (1) Cod de procedură penală Bănuitul este persoana 
fizică sau juridică faţă de care există anumite probe că a săvârşit o infracţiune 
până la punerea ei sub învinuire. Persoana poate fi recunoscută în calitate de 
bănuit prin unul din următoarele acte procedurale, după caz:
1) procesul-verbal de reţinere;
2) ordonanţa sau încheierea de aplicare a unei măsuri preventive neprivative 
de libertate;
3) ordonanţa de recunoaştere a persoanei în calitate de bănuit.
Astfel, alegaţiile apelantului că Comarova Irina din momentul emiterii 
ordonanţei de începere a urmăririi penale din 08 aprilie 2021, ordonanţă de 
începere a urmăririi penale pe persoană și nu pe faptă, ar fi căpătat statutul de 
bănuită, este unul eronat, or norma art. 63 alin. (1) Cod de procedură penală, 
expres a prevăzut care acte de procedură oferă calitatea de bănuit a persoanei, și 
printre acestea ordonanţa de începere a urmăririi penale nu se regăseşte.
Cu atât mai mult că din conţinutul Ordonanţei de începere a urmăririi penale 
din 08 aprilie 2021, persoana lui Comarova Irina este expusă doar în descrierea 
fabulei plângerii penale depusă de autorul sesizării, iar în partea dispunerii 
începerii urmăririi penale, aceasta a fost pornită pe faptă ca componenţă de 
infracţiune prevăzută de art. 191 alin. (2) lit. d) Cod penal și nu pe persoană.
În speţă, cumulul de probe administrate şi analizate în prezentul proces penal, 
probează indubitabil vina inculpatei în comiterea infracţiunii de delapidare a averii 
străine, adică însușirea ilegală a bunurilor altei persoane, încredințate în 
administrarea vinovatului, săvârșită cu folosirea situației de serviciu.
În continuare, completul de judecată reţine că deşi instanţa de fond la 
pronunţarea sentinţei de condamnare corect a individualizat infracţiunea comisă de 
Comarova Irina în baza art. 191 alin. (2) lit. c) şi d) Cod penal, la data pronunţării 
decizie în speţă, calificarea infracţiunii conform indicilor lit. c) alin. (2) art. 191 
Cod penal, dispare, or în sensul art. 126 alin. (2) Cod penal, valoarea prejudiciului 
cauzat prin infracţiune nu mai poate fi calificat ca considerabil.
Astfel, în sensul art. 10 alin. (1) Cod penal şi art. 409 alin. (2) Cod de 
procedură penală, instanţa de apel găseşte necesar în admiterea cererii de apel pe 
alte motive decât cele invocate, cu casarea sentinţei instanţei de fond în partea 
stabilirii vinovăţiei şi a pedepsei penale, cu pronunţarea în această parte a unei noi 
hotărâri, potrivit modului stabilit pentru prima instanţă.
Astfel, din probele materiale şi din motivele expuse supra, completul de 
judecată stabileşte că vina inculpatei Comarova Irina în comiterea infracţiunii de 
delapidare a averii străine, adică însușirea ilegală a bunurilor altei persoane, 
încredințate în administrarea vinovatului, săvârșită cu folosirea situației de 
serviciu, a fost probată pe deplin temei pentru care aceasta se declară vinovată de 
comiterea infracţiunii prevăzută de 191 alin. (2) lit. d) Cod penal.
Cu privire la cerinţa apelului în partea respingerii acţiunii civile, completul de 
judecată îl găseşte nefondat, pe următoarele motive.
Potrivit art. 219 alin. (1) din Codul de procedură penală, acțiunea civilă în 
procesul penal se intentează prin depunerea unei cereri, adresate procurorului sau 
instanței de judecată, de către persoanele fizice sau juridice cărora le-au fost 
cauzate prejudicii materiale sau morale nemijlocit prin fapta (acțiunea sau 
inacțiunea) interzisă de legea penală sau în legătură cu săvârșirea acesteia. 
În conformitate cu art. 220 alin. (1), (2) și (3) din Codul de procedură penală, 
acțiunea civilă în procesul penal se soluționează în conformitate cu prevederile 
Codului de procedură penală, iar normele procedurii civile se aplică dacă ele nu 
contravin principiilor procesului penal şi dacă normele procesului penal nu 
prevăd asemenea reglementari. 
Hotărârea privind acțiunea civilă se adoptă în conformitate cu normele 
dreptului civil şi ale altor domenii de drept. 
Potrivit prevederilor art.225 alin.(2) din Codul de procedură penală, la 
adoptarea sentinței de acuzare sau de aplicare a măsurilor de constrângere cu 
caracter medical, instanța soluționează şi acțiunea civilă prin admiterea ei, totală 
sau parțială, ori prin respingere. 
În conformitate cu art. 387 alin. (1) din Codul de procedură penală, odată cu 
soluționarea cauzei penale, judecătorul este obligat să soluționeze acțiunea civilă. 
În speţă, simpla invocare a apelantului că inculpata nu a recunoscut vinovăţia 
și nu recunoaşte acţiunea civilă, nu poate fi temei de respingere a acţiunii civile.
Cu atât mai mult invocarea apelantului că instanţa urma să admită în principu 
acţiunea civilă, este nefondată, or o asemena soluţie nu mai este prevăzută de 
norma art. 225 Cod de procedură penală, iar judecătorul în sensul alin. (3) art. 225 
CPP este obligat să soluţioneze acţiunea civilă, și în temeiul alin. (2) al art. 225 
CPP menţionat să emită o hotărâre de admiterea ei, totală sau parțială, ori prin 
respingere a acţiunii civile.
Astfel, hotărârea instanţei de fond în partea admiterii acţiunii civile, urmează 
a fi menţinută fără modificări, or în această latură, instanţa de apel nu a stabilit 
careva erori de drept sau de fapt, ce ar impune casarea sentinţei. 
Referitor la pedeapsa, ce urmează a fi aplicată inculpatei Comarova 
Irina, completul de judecată reţine următoarele. 
În conformitate cu art.61 alin.(1) şi (2) din Codul penal, pedeapsa penală este 
o măsură de constrângere statală şi un mijloc de corectare şi reeducare a 
condamnatului ce se aplică de instanțele de judecată, în numele legii, persoanelor 
care au săvârșit infracțiuni, cauzând anumite lipsuri şi restricții drepturilor lor. 
Pedeapsa are drept scop restabilirea echității sociale, corectarea condamnatului, 
precum şi prevenirea săvârșirii de noi infracțiuni atât din partea condamnaților, 
cât şi a altor persoane.
Concomitent, executarea pedepsei nu trebuie să cauzeze suferințe fizice şi nici 
să înjosească demnitatea persoanei condamnate. Pedeapsa aplicată persoanei 
recunoscute vinovate trebuie să fie echitabilă, legală şi corect individualizată, 
capabilă să restabilească echitatea socială şi să realizeze scopurile legii şi pedepsei 
penale, în strictă conformitate cu dispozițiile părții generale a Codului penal şi 
stabilirea pedepsei în limitele fixate în partea specială.
Completul de judecată remarcă că pedeapsa este echitabilă când ea impune 
infractorului lipsuri şi restricții ale drepturilor lui, proporționale cu gravitatea 
infracțiunii săvârșite şi este suficientă pentru restabilirea echității sociale, adică a 
drepturilor şi intereselor victimei, statului şi întregii societăți, perturbate prin 
infracțiune. 
De altfel, pedeapsa este echitabilă şi atunci când este capabilă de a contribui 
la realizarea altor scopuri ale pedepsei penale, cum ar fi corectarea condamnatului 
şi prevenirea comiterii de noi infracțiuni atât de către condamnat, cât şi de alte 
persoane. 
Or, practica judiciară demonstrează că o pedeapsă prea blândă generează 
dispreț față de ea şi nu este suficientă nici pentru corectarea infractorului şi nici 
pentru prevenirea săvârșirii de noi infracțiuni. În concordanță, instanța de apel 
consideră că o pedeapsă prea aspră generează apariția unor sentimente de 
nedreptate, jignire, înrăire şi de neîncredere în lege, fapt ce poate duce la 
consecințe contrare scopului urmărit.
În aceste sens, completul de judecată menționează că scopul pedepsei penale 
nu este ca aceasta să fie retributivă, intimidatoare sau vindicativă, în sens că 
pedeapsa nu trebuie privită ca „prețul” pe care trebuie să-l plătească persoana 
pentru fapta prejudiciabilă, ci trebuie să reflecte un echilibru între gravitatea faptei 
prejudiciabile şi urmările ei, prin excluderea caracterului vindicativ al pedepsei, 
urmărindu-se ca statul să nu urmărească răzbunarea, ce ar genera altă răzbunare, 
prin încălcarea dreptului, ci realizarea dreptății, inclusiv prin prisma principiilor 
proporționalității şi cel al echității lor.
Completul oncluzionează că decizia de condamnare în prezenta cauză penală 
va avea un efect preventiv serios atât pentru inculpată, cât şi pentru alte persoane 
predispuse la comiterea unor astfel de infracțiuni şi va constitui o garanție şi o 
asigurare că drepturile şi libertățile consfințite în Constituția Republicii Moldova şi 
alte legi ale statului sunt apărate, iar violarea lor este contracarată şi pedepsită. În 
cadrul individualizării pedepsei, instanța de judecată ține cont și de regula nr.6 din 
Recomandarea NR. R (92) 16 a Comitetului de miniștri către statele membre 
referitoare la regulile europene asupra sancțiunilor aplicate în comunitate (adoptată 
de Comitetul de Miniștri în 19 octombrie 1992, cu ocazia celei de a 482-a reuniune 
a Delegațiilor de Miniștri), potrivit căreia „natura şi durata sancțiunilor şi măsurilor 
aplicate în comunitate trebuie de asemenea să fie proporțională cu gravitatea 
infracțiunii pentru care un delincvent a fost condamnat sau o persoană este 
inculpată, cât și cu situația personală a acesteia”.
Din examinarea textului de lege invocat, rezultă că aceste criterii sunt 
obligatorii şi trebuie avute în vedere în procesul de stabilire şi aplicare a pedepsei. 
Privind gravitatea infracțiunii prevăzute de art. 191 alin. (2) din Codul penal 
săvârșită de către inculpată, instanțade apel, conform art.16 din Codul penal, atestă 
că infracțiunea, în funcţie de caracterul şi gradul prejudiciabil, la momentul 
săvârșirii, se atribuie la categoria infracțiunilor grave, comise cu intenție. 
Instanța de apel reține că infracțiunea comisă de către inculpata Comarova 
Irina face parte din capitolul infracțiunilor contra patrimoniului, care atentează la 
una din valorile fundamentale – relațiile sociale cu privire la posesia asupra 
bunurilor mobile. 
Totodată, completul de judecată reține, că Comarova Irina a comis 
infracțiunea în lipsa unor circumstanțe agravante prevăzute la art. 77 din Codul 
penal şi în lipsa circumstanțelor atenuante prevăzută la art. 76 alin. (1) din Codul 
penal.
Concomitent, temeiuri pentru liberarea inculpatei Comarova Irina de 
răspundere penală conform prevederilor art. 53 din Codul penal nu au fost stabilite.
Concomitent, la stabilirea pedepsei instanța de apel reține pericolul social al 
infracțiunii săvârșite şi gravitatea acesteia, or reieșind din acțiunile ilicite ale 
inculpatei a fost violat dreptul persoanei juridice la protecția proprietății sale şi 
libertatea de a dispune de bunurile sale conform propriei dispoziții, ce impune 
inclusiv necesitatea unei pedepse complementare la caz. 
Potrivit art. 410 alin. (1) Cod penal Instanţa de apel, soluţionând cauza, nu 
poate crea o situaţie mai gravă pentru persoana care a declarat apel.
Pe cale de consecință, având în vedere că din dispoziţia sentinţei casate prin 
prezenta decizie, pedeapsa stabilit inculpatei a fost sub formă de amendă în 
mărime de 900 unități convenționale, echivalentul sumei de 45 000 /patruzeci și 
cinci mii/ lei, cu privarea de dreptul de dreptul de a ocupa anumite funcţii sau de a 
exercita o anumită activitate în domeniul administrării şi gestionării activelor 
financiare în instituţiile comerciale şi în instituţiile publice pe un termen de 3 ani 
/trei/ ani, prin prezenta decizie, completul de judecată va aplica o pedeapsă 
similară, în vederea de a nu înrăutăţi situaţia persoanei în favoarea căreia a fost 
declarat apelul. 
Potrivit art. 107 Cod penal, amnistia este actul ce are ca efect înlăturarea 
răspunderii penale sau a pedepsei fie reducerea pedepsei aplicate sau comutarea 
ei.
 În conformitate cu art. 275 pct. 4 Cod de procedură penală, urmărirea penală 
nu poate fi pornită, iar dacă a fost pornită, nu poate fi efectuată, şi va fi încetată în 
cazurile în care a intervenit amnistia.
Potrivit art. 285 alin. (1) pct. 2 Cod de procedură penală, încetarea urmăririi 
penale are loc în cazurile de nereabilitare a persoanei, prevăzute la art. 275 pct. 
4)–9) Cod de procedură penală.
Articolul 332 Cod de procedură penală dispune că, în cazul în care, pe 
parcursul judecării cauzei, se constată vreunul din temeiurile prevăzute în art. 275 
pct. 5)-9), 285 alin. (1) pct.1), 2), 4), 5), precum şi în cazurile prevăzute în art. 53-
60 din Cod penal, instanţa, prin sentinţă motivată, încetează procesul penal în 
cauza respectivă.
În conformitate cu art. 1 alin. (1) din Legea nr. 243 din 24 decembrie 2021 
privind amnistia în legătură cu aniversarea a XXX-a de la proclamarea 
independenţei Republicii Moldova, prezenta lege se aplică condiţionat şi exclusiv 
persoanelor bănuite, învinuite şi inculpate, precum şi persoanelor condamnate, 
care sunt caracterizate pozitiv pe parcursul executării pedepsei, al perioadei de 
probaţiune sau al termenului de probă şi sunt evaluate psihologic ca prezentând 
risc de recidivă mediu sau redus, dacă persoanele respective cad sub incidenţa 
prevederilor art.2–5, 7, 8. 
Alineatul (4) din articolul precitat prevede că, aplicarea amnistiei faţă de 
persoanele bănuite, învinuite se decide de procuror, la faza de urmărire penală, 
iar faţă de persoanele inculpate – de instanţa de judecată, la faza de judecare a 
cauzei.
Conform art. 2 din Legea nr. 243 din 24 decembrie 2021 privind amnistia în 
legătură cu aniversarea a XXX-a de la proclamarea independenţei Republicii 
Moldova, (1) Procesele penale în privinţa infracţiunilor săvârşite până la 
adoptarea prezentei legi, pentru care Codul penal nr.985/2002 prevede drept 
pedeapsă principală maximă o pedeapsă nu mai aspră decât pedeapsa cu 
închisoare pe un termen de 7 ani, încetează la faza de urmărire penală sau la cea 
de judecare a cauzei, cu excepţiile prevăzute de prezenta lege. (2) Procesul penal 
în privinţa infracţiunilor uşoare, mai puţin grave şi grave, săvârşite până la 
adoptarea prezentei legi de persoane care, la data comiterii infracţiunii, nu 
atinseseră vârsta de 18 ani, încetează la faza de urmărire penală sau la faza de 
judecare a cauzei. (3) Încetarea procesului penal conform alin.(1) şi (2) are loc cu 
acordul scris al persoanei bănuite, învinuite sau inculpate. (4) În privinţa 
persoanei care refuză încetarea procesului penal, conform alin.(1)–(3) din 
prezentul articol, instanţa de judecată, la pronunţarea sentinţei, poate hotărî 
încetarea procesului penal dacă, în urma cercetării judecătoreşti, vinovăţia 
inculpatului în săvârşirea infracţiunii a fost confirmată, inculpatul întruneşte 
criteriile stabilite la art.1 şi nu cade sub incidenţa art.6.
Instanța de apel reține că, prin lege organică, se stabilesc condițiile și limitele 
aplicării amnistiei, în Codul penal fiind enumerate efectele amnistiei, în raport cu 
momentul apariției acesteia (înainte de condamnare ori după condamnarea 
făptuitorului), iar în Codul de procedură penală sunt stipulate dispoziții, referitoare 
la procedura aplicării amnistiei și la consecințele procesuale ale acesteia.
Potrivit art. 389 alin.(4) pct.2) Cod de procedură penală, sentința de 
condamnare se adoptă cu stabilirea pedepsei și cu liberarea de executarea ei în 
cazul amnistiei conform art. 107 din Codul penal.
De asemenea, completul de judecată remarcă că inculpatei îi este imputată 
săvârșirea infracțiunii, pentru care a fost trimisă în judecată, - anul 2020, adică 
până la adoptarea Legii privind amnistia. Din materialele dosarului penal, se mai 
constată că inculpata anterior nu a beneficiat de aplicarea actului de amnistiei. 
Analizând circumstanțele descrise, completul de judecată nu a stabilit 
impedimente pentru aplicarea Legii privind amnistia nr. 243 din 24 decembrie 
2021 în privința inculpatei Comarova Irina.
Drept urmare, având în vedere că infracțiunea imputată inculpatei Comarova 
Irina a fost comisă până la data intrării în vigoare a Legii privind amnistia, 
sancțiunea căreia prevede pedeapsa de până la 6 ani închisoare, și se califică ca 
fiind gravă, completul de judecată consideră că inculpata Comarova Irina urmează 
a fi liberată de la executarea pedepsei penale de 900 unități convenționale stabilită, 
prin prezenta decizie, pentru săvârșirea infracțiunii prevăzută de art. 191 alin.(2) 
lit. d) Cod penal.
Articolul 8 al Legii nr. 243 din 24.12.2021 privind amnistia în legătură cu 
aniversarea a XXX-a de la proclamarea independenței Republicii Moldova prevede 
că se absolvă de pedeapsa complementară, cu excepția privării de dreptul de a 
ocupa anumite funcții sau de a exercita o anumită activitate și a privării sau 
anulării dreptului de a conduce mijloace de transport, persoanele în privința 
cărora se aplică prevederile art. 2–5 și art. 7.
Prin urmare, ținând cont de prevederile legale nominalizate supra raportate 
completul de judecată va dispune liberarea acesteia de executarea pedepsei 
principale și anume pedeapsa cu privire la amendă în mărime de 900 u. c în 
temeiul art. 2) alin.(1) şi (4) ale Legii nr. 243 din 24.12.2021 privind amnistia în 
legătură cu aniversarea a XXX-a de la proclamarea independenței Republicii 
Moldova, cu menținerea pedepsei complementare și anume privarea de dreptul de 
dreptul de a ocupa anumite funcţii sau de a exercita o anumită activitate în 
domeniul administrării şi gestionării activelor financiare în instituţiile comerciale şi 
în instituţiile publice pe un termen de 3 ani /trei/ ani. 
Reieşind din circumstanţele indicate, Completul de judecată va admite din 
alte motive, apelul declarat de avocatul Mîţăblîndă Sergiu în interesele inculpatei 
Comarova Irina, împotriva sentinței Judecătoriei Cahul sediul central din 12 
februarie 2024, casării sentinței primei instanțe în partea recunoaşterii ca vinovată 
şi în partea stabilirii pedepsei penale, cu pronunțarea unei noi hotărâri potrivit 
modului stabilit pentru prima instanță, în această parte.
În conformitate cu art. art.409, 413-414, art.415 alin. (1), pct. (2), art. art. 417-
418, 422 Cod Procedură Penală al RM, Completul de judecată
D E C I D E:
 
Se admite apelul declarat de avocatul Mîţăblîndă Sergiu în interesele 
inculpatei Comarova Irina.
Se casează parţial sentinţa judecătoriei Cahul sediul Central din 12 februarie 
2024 în cauza penală în privința lui Comarova Irina, în partea recunoaşterii ca 
vinovată de comiterea infracțiunii prevăzute de art. 191 alin. (2) lit. c), d) Cod 
penal şi în partea pedepsei stabilite, și pronunță o nouă hotărâre în partea casată 
potrivit modului stabilit, pentru prima instanţă, prin care.
Comarova Irina se recunoaşte vinovată în săvârşirea infracţiunii prevăzută 
de art. 191 alin.(2) lit. d) Cod penal  și i se  stabilește pedeapsă sub formă de 
amendă în mărime de 900 unități convenționale, echivalentul sumei de 45 000 
/patruzeci și cinci mii/ lei, cu privarea de dreptul de a ocupa anumite funcţii sau de 
a exercita o anumită activitate în domeniul administrării şi gestionării activelor 
financiare în instituţiile comerciale şi în instituţiile publice pe un termen de 3 ani 
/trei/ ani. 
Se liberează Comarova Irina de executarea pedepsei principale și anume 
amenda în mărime de 900 unități convenționale, echivalentul sumei de 45 000 
/patruzeci și cinci mii/ lei, în temeiul art. 2) alin.(1) şi (4) ale Legii nr. 243 din 
24.12.2021 privind amnistia în legătură cu aniversarea a XXX-a de la proclamarea 
independenței Republicii Moldova cu menținerea pedepsei complementare stabilite 
și anume privarea de dreptul de a ocupa funcţii sau de a exercita o anumită 
activitate în domeniul administrării şi gestionării activelor financiare în instituţiile 
comerciale şi în instituţiile publice pe un termen de 3 ani /trei/ ani. 
În rest sentinţa instanţei de fond în partea admiterii acţiunii civile se menţine 
fără modificări. 
Decizia este definitivă și executorie, dar poate fi atacată cu recurs la Curtea 
Supremă de Justiţie în termen de două luni de la data comunicării deciziei 
integrale.
 Preşedinte de şedinţă, judecător:      Judecător:      Judecător:
Mironov Andrei          Colev Grigori     Hudoba Valeri
               