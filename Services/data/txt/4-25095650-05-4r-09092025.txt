Dosarul nr. 4-25095650-05-4r-09092025        Judecătoria Cahul, sediul Cantemir                    
                           Judecător Cristina Salagor  
 
Curtea de Apel Sud
D  E  C  I  Z  I  E
În Numele Legii
12 decembrie 2025                                                                                            mun.  Cahul
Completul de judecată al Curții de Apel Sud, sediul Cahul, 
în componența:
președintelui completului de judecată, dlui:                     Vitalie MOVILĂ,
judecătorilor:                                      dlui Andrei SCRIPCENCO și  dnei  Inga GORLENCO, 
judecând în lipsa părților, recursul declarat de contravenientul Dușchina Irina împotriva 
hotărârii Judecătoriei Cahul, sediul Cantemir din 21 august 2025, pronunțată în cauza 
contravențională la contestația înaintată de Dușchina Irina  împotriva procesului verbal cu privire 
la contravenție nr. MAI06 518103 din 01 iulie 2025 și a deciziei de sancționare întocmite în baza 
art. 471 alin. (1) Cod contravențional.  
Asupra recursului, în baza materialelor din dosar, Completul de judecată,-
C O N S T A T Ă :
În fapt.
 La data de 04 iulie 2025 în adresa Judecătoriei Cahul sediul Cantemir a parvenit spre 
examinare contestația depusă de Dușchina Irina împotriva procesului-verbal cu privire la 
contravenție nr. MAI06 518103 din 01 iulie 2025 în baza art. 47 1 alin. (1) Cod contravențional și 
deciziei de sancționare contravențională cu amendă în mărime de 500 unități convenționale, 
echivalentul sumei de 25 000 lei.
În susținerea contestației a fost invocat că, agentul constatator nu a asigurat dreptul său la 
apărare, dreptul de a cunoaște drepturile și obligațiile, dreptul de a obiecta etc. Consideră că, 
agentul constatator a întocmit procesul verbal cu grave erori. Nu sunt prezenți indici calificativi 
ale elementelor constitutive ale contravenției prevăzute de art. 471 Cod contravențional. 
Notează că agentul constatator eronat a interpretat și încadrat juridic acțiunile sale, 
procesul verbal este întocmit eronat, iar fapta contravenției nu este clară, scrisă neciteț, nu a 
existat nicio acțiune de pretindere și primire a bunurilor pentru a exercita un drept electoral, nu 
au fost respectate drepturile procedurale, nu au fost explicate drepturile, nu a fost asigurat 
dreptul la apărare, faptele descrise în procesul-verbal și decizia de sancționare nu au nicio 
legătură cauzală cu norma materială invocată și sancțiunea contravențională aplicată. Fiind grav 
încălcat principiul individualizării pedepsei, nu a fost demonstrată vinovăția persoanei, prin 
aplicarea sancțiunii este grav încălcat dreptul la libera exprimare, asociere și întrunire, păstrarea 
acestei sancțiuni va însemna un grav abuz și o iminentă condamnare a țării de către CtEDO. 
Astfel, a fost sancționată pentru o faptă care nu a fost constatată și pe care nu a comis-o 
ceea ce constituie temei de încetare a procesului contravențional - inexistența faptului 
contravenției, potrivit art. 441 alin. (l) lit. a) Cod contravențional.
La 25 iulie 2025, petiționara Dușchina Irina a depus prin intermediul Secției Evidență 
Documentare Procesuală a instanței, cererea de completare a contestației inițiale, prin care a 
solicitat, în temeiul art. art. 443, 445 Cod contravențional declararea nulității procesului-verbal 
cu privire la contravenție și încetarea procesului contravențional. În cererea de completare a 
contestației inițiale a indicat că, agentul constatator a indicat că, contravenientul ar fi comis 
contravenția prevăzută de art. 47 1 alin. (1) Cod contravenţional, fără a stabili faptul dacă 
contravenientul a pretins sau a acceptat bani, cu scopul de a vota sau nu, circumstanță fără de 
care nicidecum nu poate sta la baza sancționării unei persoane. O primă problemă ce se impune 
a fi analizată în cauză este: din descrierea faptei contravenționale nu se rețin aspecte privind 
pretinderea, acceptarea sau primirea, care ar rezulta coruperea electorală pasivă, or, agentul 
constatator nu a indicat cum, în ce circumstanțe, prin ce acţiuni, a stabilit că petiționarul ar fi 
comis contravenția imputată. 
În continuare nu este clar cum a descifrat agentul constatator conținutul mesajelor sms, 
cum a stabilit că merge vorba despre mijloace bănești, pentru ce erau destinate mijloacele 
bănești. Mai mult, nu este clar cum au fost administrate şi anexate la dosar probe dintr-un dosar 
penal, or, nu se regăsește nici o ordonanță de ridicare şi anexare a probelor, de cercetare a 
acestora, fapt ce contravine prevederilor art. 425 alin. (2) Cod contravențional. 
La fel, în afară de încheierile judecătorului de instrucție şi mandate judecătoreşti, nu au 
fost administrate alte probe care să individualizeze fapta. Invocă agentul constatator că 
petiționarul a pretins şi primit mijloace bănești întru susținerea unui anumit partid politic, însă 
partid politic nu a fost înregistrat oficial și nu avea un candidat pentru care petiționarul urma să 
voteze, partidul politic nici nu era înregistrat la scrutin la 20.10.2024. Astfel, fapta incriminată 
este bazată doar pe niște remarci vagi ale agentului constatator.
Menționează că, analizând procesul-verbal sub aspectul legalității acestuia, se constată că, 
acesta nu cuprinde descrierea exactă a faptei contravenționale incriminate. Potrivit descrierii 
faptei contravenționale, Dușchina Irina ar fi pretins şi acceptat surse băneşti în scopul exercitării 
sau a-l neexercitării dreptului electoral în cadrul alegerilor. În planul încadrării juridico-
contravenţionale, însă, agentul constatator nu a demonstrat că petiționarul ar fi pretins careva 
mijloacele bănești destinate anume pentru determinarea acestuia să îşi exercite sau să nu îşi 
exercite drepturile electorale în cadrul alegerilor. Or, o cerință obligatorie, care reiese implicit 
din dispoziția alin. (1) art. 47 1 Cod contravenţional, este ca banii, bunurile, serviciile ori alte 
foloase să nu i se cuvină alegătorului. Se are în vedere că banii, bunurile, serviciile ori alte 
foloase, oferite sau date alegătorului, nu-i sunt legal datorate acestuia, în calitate de alegător. În 
alţi termeni, este necesar ca, reieşind din reglementările normative în vigoare, alegătorul să nu 
fie îndreptăţii a accepta sau primi asemenea foloase. 
Așadar, pentru a fi stabilit că o persoana a comis a faptă contravențională, este necesar ca 
faptă sa conțină elementele constitutive ale contravenției incriminate. Scopul contravenției de 
corupere a alegătorilor al faptei prejudiciabile prevăzută la art. 471 alin. (1) Cod contravenţional, 
este un scop special. Se are în vedere scopul determinării alegătorului sau susținătorului să îşi 
exercite sau să nu îşi exercite drepturile electorale în cadrul alegerilor, inclusiv al celor 
regionale. În prezența oricărui alt scop, fapta nu va putea fi calificată în baza art. 471 Cod 
contravenţional. Accentuează că, scopul menționat trebuie să fie urmărit de contravenient încă 
de la momentul realizării laturii obiective şi nu ulterior oferirii sau dării mijloacelor bănești. 
În cazul de faţă, agentul constatator nu a demonstrat că petiționarul urma să-şi asume 
vreun angajament ce ţine de drepturile lui electorale sau că ar fi primit careva remunerări în 
acest scop. În acţiunile/inacţiunile petiționarului nu există obiectul material sau imaterial al 
infracţiunii de corupere a alegătorilor, pe care legiuitorul l-a desemnat prin sintagma ,,bunuri, 
servicii, privilegii sau avantaje”. 
La caz, probatoriul administrat în cauza contravențională atestă că nu s-a confirmat 
săvârșirea de către petiționar a faptei de corupere electorală pasivă, nefiind acumulate probe care 
ar indica asupra faptului că petiționarul ar fi pretins sau primit bunuri, servicii, privilegii sau 
avantaje în scopul determinării alegătorului.... fapt care impune instanța de judecată să înceteze 
procesul contravenţional în privinţa acestuia.
Petiționarul invocă că, procesul-verbal cu privire la contravenție urmează a fi declarat nul, 
inclusiv şi din motivul că nu a fost constatat timpul săvârșirii contravenției, or, neconsemnarea 
în procesul-verbal a datei comiterii, dar nu a perioadei cum este indicat în speţă, atrage nulitatea 
procesului-verbal contravenţional. Susține că, din conținutul tuturor înscrisurilor anexate la 
cauza contravențională nu este dovedit faptul că, mesajele parvenite pe numărul de telefon al 
petiționarului, conţin textul despre careva sume de bani. În fișa intitulată „extras din fişier” este 
indicat doar mențiunea despre sms-uri de intrare, fără a fi indicat exact conținutul mesajului. 
Procesul-verbal cu privire la contravenție de sancționare a petiționarului este o înscenare imorală 
din partea poliției. 
Prin încheierea Judecătoriei Chişinău, sediul Ciocana din 22.10.24 nr. 13-7920/2024, 
respectivă s-a dispus autorizarea măsurilor speciale de investigații, în cadrul cauzei penale nr. 
*****, pentru perioada de timp 01.01.2024-22.10.2024, deci urmare a efectuării măsurilor 
speciale de investigații au fost obținute probele pentru cauza penală nr. ***** şi nu în cadrul 
cauzei contravenționale în care este învinuit petentul. Încheierea Judecătoriei Chişinău, sediul 
Ciocana din 01.04.2025 prin care s-a admis demersul procurorului în Procuratura Anticorupţie, 
Cristina Carajeleascov şi s-a autorizat folosirea datelor obţinute în urma efectuării măsurilor 
speciale de investigații, din cauza penală nr. ***** în cauza contravențională *****, însă, datele 
şi probele obținute ca urmare a executării încheierii date pot fi folosite doar de către personale 
autorizate şi în cadrul cauzelor autorizate, şi anume: cauza penală nr. ***** şi cauza 
contravențională *****.
Raportul de analiză informaţional-criminală efectuat în temeiul cauzei penale nr. *****, 
conform elementelor constitutive ale infracţiunii prevăzute de art. 181 1 şi art. 243 alin. (3) lit. a) 
şi b) Cod penal, nu poate fi folosit cu titlu de probă în cadrul prezentei cauze contravenționale 
intentate în baza art. 47 1 Cod contravenţional. Mai mult, în partea dreaptă de sus a raportului 
respectiv, este strict menţionat ,,A se utiliza doar în cadrul cauzei penale nr.*****”. INSP, în 
mod abuziv, încălcând prevederile Legii nr. 133 din 08.07.2011 privind protecţia datelor cu 
caracter personal, a distribuit Inspectoratelor de Poliţie datele cu caracter personal obţinute prin 
Raportul de analiză informaţional-criminală efectuat doar pentru cauza penală nr. *****. 
Prin ordonanța privind pornirea procesului contravenţional din 08.04.2025, s-a dispus 
pornirea procesului contravenţional nr. ***** în temeiul art. 471 Cod Contravenţional, pentru 
stabilirea tuturor circumstanțelor şi a contravențiilor, inclusiv pentru a desfășura acţiuni 
adăugătoare, de colectare şi de administrare a probelor, ulterior atragerea la răspundere conform 
prevederile legale. Deci, în cadrul procesului contravenţional nr. *****, pornit în temeiul art. 
471 Cod Contravențional, agentul constatator urma să desfăşoare acţiuni prin care să 
administreze probe noi, însă agentul a folosit înscrisurile obţinute de organul de urmărire penale, 
în cadrul cauzei penale nr. *****, fără a colectat şi a administrat probe noi care să dovedească 
comiterea contravenției incriminate.
Reieșind din dispozitivul ordonanței privind formarea unui grup de constatare și 
documentare, prin care s-a propus a forma grup de lucru în cadrul procesului contravenţional 
incluzând în cadrul acestuia angajați cu statut de agenţi constatatori, nu este clar, care anume 
angajaţi din structurile indicate, au împuterniciri de agent constatator, pentru a documenta o 
persoana de comiterea contravenţiei prevăzute de art. 47 1 Cod contravenţional, fiind indicat la 
general doar; „angajaţi”, fără a fi indicat concret numele/prenumele angajatului din structura 
respectiva, care este implicat în grupul de lucru. Iar lipsa indicării numelor şi a prenumelor 
acestor angajaţi, duce la încălcarea dreptului de face recuzare acestor angajaţi, totodată, este 
imposibil de stabilit, dacă persoana care a întocmit procesul-verbal cu privire la contravenție, 
făcea partea din grupul de lucru şi/sau era angajat al subdiviziunilor respective. 
Scrisoarea Inspectoratului Naţional de Securitate Publică nr. 34/17/1-3595 din 07 aprilie 
2025 adresată Inspectoratului de Poliţie, prin care au fost remise materiale obținute în cadrul 
măsurilor speciale de investigații, în cauza penală nr. *****, nu poate constituie probă la caz, 
deoarece nu există o ordonanță de ridicare a acestor materiale, exclusiv pentru prezenta cauza 
contravențională, precum și nu există nici o ordonanță cu privire la recunoașterea acestor 
materiale în calitate de probă pe cauza contravențională examinată. Foaia care conține date 
despre: număr de telefon, denumirea operatorului de telefonie mobilă, IDNP şi 
numele/prenumele persoanei, data înregistrării domiciliul, nu demonstrează comiterea 
contravenției incriminate contravenientului, or, nu este clar care este legătura cauzală a acestor 
înscrisuri cu contravenția incriminată. 
Indică că, înscrisurile menționate contravin prevederilor art. 425 Cod contravențional și nu 
pot fi acceptate ca probe în prezenta cauză contravențională, nu există o autorizare conform 
prevederilor art. 136 alin. (7) Cod de procedură penală pentru folosirea lor în cauza 
contravențională ***** sau nr. *****. De către agentul constatator nu au fost stabilite 
circumstanțele importante pentru justa soluționare a faptei contravenționale, fapt ce contravine 
prevederilor art. 443 alin. (1) lit. d) Cod contravențional și agentul constatator nu a realizat 
scopul legii contravenționale neelucidând pe deplin, obiectiv și sub toate aspectele 
circumstanțele cazului, fapt ce contravine prevederilor art. 443 alin. (1) lit. g) Cod 
contravențional.
Poziția instanței de fond.
Prin hotărârea Judecătoriei Cahul, sediul Cantemir din 21 august 2025, s-a respins ca fiind 
neîntemeiată contestația depusă de Dușchina Irina împotriva procesului-verbal cu privire la 
contravenție nr. MAI06 518103 din 01 iulie 2025 în baza art. 471 alin. (1) Cod contravențional și 
deciziei de sancționare contravențională. 
Solicitarea și motivele recurentului.
La data de 29 august 2025 , contravenientul Dușchina Irina a declarat recurs împotriva 
hotărârii instanței de fond, prin care a solicitat casarea hotărârii Judecătoriei Cahul, sediul 
Cantemir din 21.08.2025, cu emiterea unei noi decizii, prin care să fie achitată persoana și 
încetat procesul contravențional. 
În motivarea cererii de recurs a menționat că, informația extrasă din Excel în care este 
indicat că în perioada ianuarie-octombrie 2024 la numărul de telefon ***** au parvenit mesaje 
de la banca „PSB”, acest lucru nu are legătură cauzală cu exprimarea votului în cadrul alegerilor 
prezidențiale și a referendumului, fapt ce o face drept neconcludentă și inutilă.  
De asemenea, în componenţa dosarului contravenţional nu figurează declaraţiile martorilor 
sau alte probe, în conformitate cu art. 425 Cod Contravențional ce ar putea demonstra vinovăția 
recurentului. Aplicând, prin analogie, art. 8 alin. (2) Cod de Procedură Penală  Nimeni nu este 
obligat să. Dovedească nevinovăția sa [...], concluzionează că sarcina colectării și analizei 
multiaspectuale a probelor revine agentului constatator.
La caz, procesul-verbal cu privire la contravenție, se invocă drept probă în procesul 
contravențional. În fapt, acesta reprezintă un mijloc prin care se identifică finalitatea procesului 
de administrare și evaluare a probelor. Totodată, în calitate de probă poate fi prezentat un alt 
proces-verbal cu privire la o altă contravenție. Astfel, dacă o altă contravenție comisă prin 
prisma actului final - procesul-verbal cu privire la contravenție, confirmă o anumită împrejurare 
importantă pentru constatarea cauzei contravenționale examinate, atunci acel proces-verbal cu 
privire la contravenție ar putea servi drept probă a unui fapt deja constatat. Astfel, anexarea la 
dosar a altor probe dobândite după întocmirea procesului-verbal cu privire la contravenție 
distorsionează complet logica și ordinea normală a procesului contravențional, presupusul 
făptuitor fiind sancționat în avans, înaintea dobândirii mijloacelor de probă.
La fel, este important de menționat că agentul constatator, dar și prima instanța au dat o 
apreciere eronată a faptei comise de petiționar încadrând-o în dispoziția art. 47 1 Cod 
Contravențional.
Coruperea electorală pasivă este o contravenție materială și se consumă din momentul 
comiterii uneia dintre modalități normative care desemnează faptele prejudiciabile, adică din 
momentul pretinderii, acceptării sau primirii, personal sau prin mijlocitor, de către un alegător a 
bunurilor, serviciilor, privilegiilor sau avantajelor sub orice formă, care nu i se cuvin, pentru sine 
sau pentru o altă persoană, în scopul exercitării sau al neexercitării unor drepturi electorale în 
cadrul alegerilor, inclusiv al alegerilor regionale, dacă fapta nu constituie infracțiune.
Latura obiectivă a contravenției specificate la art. 47 1 Cod contravențional al RM 
constituie în fapta prejudiciabilă exprimată în acțiunea de primire de bunuri, servicii, privilegii 
sau avantaje. Petiționarul nu a primit nimic din aceste bunuri sau servicii pentru a vota într-un 
fel sau altul.
Latura subiectivă a contravenției specificate la art. 47 1 Cod contravențional se 
caracterizează prin intenție directă. Adică, agentul constatator urma să demonstreze că acțiunile 
Petiționarului ar fi constat în pretindere, acceptare, primire bunuri, servicii, privilegii sau 
avantaje cu intenție directă. Aici, comunicăm că Petiționarul era susținător al unor partide 
politice, unde avea viziune separată cu privire la ce să voteze și pentru cine. Astfel, că nu avea 
nevoie să fie corupt pentru a vota într-un fel anume, iar participarea acestuia la careva întruni 
permise în cadrul campaniei electorale, nu este o încălcare de lege.
Dispoziția art. 47 1 Cod contravențional prevede un scop special, și anume: Determinarea 
alegătorului să își exercite drepturile sale electorale într-un anumit mod în cadrul alegerilor 
parlamentare, locale ori în cadrul referendumului. În prezența oricărui alt scop, fapta nu va putea 
fi calificată în baza art. 471 Cod contravențional.
În privința probelor anexate la dosar, menționează că prevederile art. 94 CPP, 
reglementează datele neadmise ca probe, însă contrar pct. 4), 8) alin.(l) art. 94, agentul 
constatator intitulează drept probe, următoarele acte:
-                     Încheierea Judecătoriei Chișinău, sediul Ciocana din 22.10.24 nr.137920/2024, 
prin care s-a admis demersul procurorului cu privire la autorizarea măsurii speciale de 
investigații, în cadrul cauzei penale nr. ***** și s-a autorizat colectarea de informații de la 
furnizorii de servicii de comunicații electronice S.A. „Moldtelecom” privind aplicația mobilă cu 
identificatorul ”PSB” ( Federația Rusă), ce aparține Băncii Comerciale „Promsveazibank” din 
Federația Rusă.
Notează că prin încheierea respectivă, s-a dispus autorizarea măsurilor speciale de 
investigații, în cadrul cauzei penale nr.*****, pentru perioada de timp 01.01.2024 —22.10.2024, 
deci urmare a efectuării măsurilor speciale de investigații au fost obținute probele pentru cauza 
penală nr. ***** și nicidecum în cadrul cauzei contravenționale nr.*****.
-                     Încheierea Judecătoriei Chișinău, sediul Ciocana din 01.04.2025, prin care s-a 
admis demersul procurorului în Procuratura Anticorupție, Cristina Carajeleascov și s-a autorizat 
folosirea datelor obținute în urma efectuării măsurilor speciale de investigații, din cauza penală 
***** în cauza contravențională *****. 
-                     Însă datele și probele obținute ca urmare a executării încheierii din 01.04.2025, 
pot fi folosite DOAR de către persoanele autorizate și în cadrul cauzelor autorizate și anume:
1. cauza penală nr. *****
2. cauza contravențională *****.
Raportul de analiză informațional-criminală efectuat în temeiul cauzei penale nr.*****, 
conform elementelor constitutive ale infracțiunii prevăzute de art. 181 1 și art. 243 alin. (3) lit. a) 
și b) Cod penal.
Acest raport a fost efectuat reieșind din învinuirea adusă altei persoane în temeiul art. 181 1 
și art. 243 alin. (3) lit. a) și b) Cod penal, în cauza penala nr.***** și respectiv, nu poate fi 
folosit cu titlu de probă în cadrul prezentei cauze contravenționale intentate în baza art. 47 1 Cod 
contravențional. Mai mult, în partea dreaptă de sus a Raportului respectiv, este strict menționat 
că, citez: „A se utiliza doar în cadrul cauzei penale nr.*****”. Prin urmare, este ilegală folosirea 
acestui Raport în alte cauze contravenționale sau chiar penale.
-                     Ordonanța privind pornirea procesului contravențional din 01.07.2025, s-a 
dispus pornirea procesului contravențional nr.***** în temeiul art.47 1 Cod Contravențional, 
pentru stabilirea tuturor circumstanțelor și a contravențiilor, inclusiv pentru a desfășura acțiuni 
adăugătoare, de colectare și de administrare a probelor, ulterior  atragerea la răspundere conform 
prevederile legale.
Deci, în cadrul procesului contravențional nr.*****, pornit în temeiul art. 47 1 Cod 
Contravențional, agentul constatator urma să desfășoare acțiuni prin care să 
  probe noi, 
în cele incriminate, însă agentul a folosit înscrisurile obținute de organul de urmărire penale, în 
cadrul cauzei penale nr.*****. Respectiv, agentul constatator nu a colectat și nu a administrat 
nici o probă, care să dovedească comiterea contravenției incriminate.
Înscrisurile respective, contravin art. 425 din Codul Contravențional și nu pot fi acceptate 
ca probe în prezenta cauza contravențională, or probele care să indice asupra comiterii 
contravenției, urmează a fi, dobândite în mod legal.
Deci, un alt temei de admiterea contestației și anulare a procesului-verbal cu privire la 
contravenție este faptul că, actele anexate la materialele cauzei, care ar fi fost obținute în cauza 
penală nr.***** nu pot fi acceptate ca probe în cauza contravențională examinată, deoarece sunt 
date neadmise ca probe (art. 94 CPP) și nu există o autorizare conform prevederilor art. 136 alin. 
(7) CPP pentru folosirea lor în cauza contravențională *****sau nr.*****.
Astfel concluzionăm că procesul contravențional urmează a fi încetat în temeiul art. 441 
alin. (1) lit. a) Cod Contravențional RM „nu există faptul contravenției”
Temeiul juridic al rolului de garant al drepturilor omului atribuit puterii judecătorești îl 
constituie articolul 20 din Constituția Republicii Moldova, în care se regăsește dispoziția 
articolului 8 al Declarației Universale a Drepturilor Omului, conform căruia orice persoană are 
dreptul la satisfacție efectivă din partea instanțelor judecătorești competente împotriva actelor 
care violează drepturile, libertățile și interesele sale legitime.
Dreptul la un proces echitabil este un drept fundamental într-un stat de drept, fără de care 
actul de înfăptuire al justiției nu poate fi realizat.
Dreptul la un proces echitabil este reglementat de articolul 6 din Convenția europeană a 
drepturilor omului, având următorul conținut: „1. Orice persoană are dreptul la judecarea cauzei 
sale în mod echitabil, în mod public și în termen rezonabil, de către o instanță independentă și 
imparțială, instituită de lege, care va hotărîfie asupra încălcării drepturilor și obligațiilor sale cu 
caracter civil, fie asupra temeiniciei oricărei acuzații în materie penală îndreptate împotriva sa. 
Hotărârea trebuie să fie pronunțată în mod public, dar accesul în sala de ședință poatefi interzis 
presei și publicului pe întreaga durată a procesului sau a unei părți a acestuia, în interesul 
moralității, al ordinii publice ori al securității naționale într-o societate democratică, atunci când 
interesele minorilor sau protecția vieții private a părților la proces o impun, sau în măsura 
considerată absolut necesară de către instanță când, în împrejurări speciale, publicitatea ar fi de 
natură să aducă atingere intereselor justiției.
Orice persoană acuzată de o infracțiune este prezumată nevinovată până ce vinovăția sa va 
fi legal stabilită. 3. Orice acuzat are, mai ales, dreptul: a. să fie informat, în termenul cel mai 
scurt, într-o limbă pe care o înțelege și în mod amănunțit, despre natura și cauza acuzației aduse 
împotriva sa; b. să dispună de timpul și de înlesnirile necesare pregătirii apărării sale; c. să se 
apere el însuși sau să fie asistat de un apărător ales de el și, dacă nu dispune de mijloacele 
necesare remunerării 10 11 unui apărător, să poată fi asistat gratuit de un avocat din oficiu, 
atunci când interesele justiției o cer; d. să audieze sau să solicite audierea martorilor acuzării și 
să obțină citarea și audierea martorilor apărării în aceleași condiții ca și martorii acuzării; e. să 
fie asistat gratuit (le un interpret, dacă nu înțelege sau nu vorbește limba folosită la audiere.”
Dreptul la un proces echitabil reprezintă o garanție procedurală a drepturilor și libertăților 
persoanei în fața instanțelor de judecată, constituind una dintre premisele asigurării principiului 
preeminenței dreptului într-o societate democratică.
Când pronunță o hotărâre, judecătorul trebuie să conștientizeze că rezolvă o speță, 
adresându-se nu doar părților, ci tuturor. Soluția sa poate avea un impact major pentru practica 
viitoare, nu doar pentru situația concretă a celor implicați. Numai realizarea unui grad de 
generalitate a hotărârilor va impune creșterea calității și gradului de previzibilitate a acestora.
În susținerea recursului fiind invocată practica CEDO și faptul că întru asigurarea unui 
proces echitabil, instanțele naționale urmează să se conducă de practica Curții Europene, care 
conține multe soluții concrete referitoare la realizarea principiului egalității armelor, accesului 
liber la justiție, dreptul la apărare.
Având în vedere circumstanțele de fapt și de drept invocate în prezentul recurs, 
evidențiază că atît agentul constatator cît și instanța de fond a încălcat grav dreptul persoanei 
care se adresează „după dreptate” și anume dreptul la un proces echitabil, dreptul la apărare și 
dreptul la examinarea cauzei sale sub toate aspectele și cumulul de probe.
Alt temei de admitere a recursului este faptul că la judecarea cauzei instanța de fond nu a 
ținut cont de cerințele art. 458 Cod Contravențional, care prevede că la examinarea cauzei 
contravenționale instanța de judecată este obligată să determine caracterul veridic al 
contravenției imputate, existența cauzelor care înlătură caracterul contravențional al faptei, 
vinovăția persoanei precum și alte circumstanțe ce au importanță la examinarea cauzei, adică să 
examineze cauza sub toate aspectele, complet și obiectiv cu respectarea dreptului la un proces 
echitabil și la apărare. Or, studiind materialele prezentate în coroborarea cu hotărârea primei 
instanțe, se constată, că instanța de judecată a examinat cauza superficial și unilateral fără a da o 
apreciere obiectivă probelor din dosar.
Instanța de fond nu a dat o apreciere cumulului de probe și nu a ținut cont de cerințele 
art.457-458 Cod contravențional, care prevăd examinarea contravenției sub toate aspectele, 
complet și obiectiv, clarificând circumstanțele ce au importanță pentru soluționarea justă a 
cauzei.
Instanța de fond a examinat cauza contravențională fără a ține cont de toate circumstanțele 
cauzei, or, instanța de judecată a examinat cauza superficial și unilateral fără a da o apreciere 
obiectivă probelor din dosar și anume: nu a stabilit cel puțin circumstanțele precum data 
recepționării deciziei, data expedierii contestației prin poștă, data recepționării de către 
cancelarie etc. circumstanțe care sunt importante pentru hotărîre legală.
Elucidarea tuturor împrejurărilor menționate are o mare importanță la examinarea corectă 
a cauzei, ceea ce instanța de judecată nu a efectuat, prin ce au fost ignorate normele dreptului 
procedural și dreptul la un proces echitabil, care neapărat servește drept temei pentru anularea 
hotărârii atacate și remiterea cauzei la o nouă examinare, în aceiași judecătorie, în alt complet de 
judecată.
Termenul de declarare a recursului.
În conformitate cu art. 468 alin. (1) Cod contravențional, recursul împotriva hotărîrii 
judecătoreşti contravenţionale se declară în termen de 15 zile de la data pronunțării hotărîrii 
judecătoreşti sau, pentru părțile care nu au fost prezente la şedința de judecare a cauzei 
contravenționale, de la data înmînării copiei de pe hotărîrea judecătorească, în condițiile 
art.463 alin.(1). 
Completul de judecată constată că, hotărârea primei instanțe a fost pronunțată la data de 21 
august 2025. 
Recursul a fost înregistrat de contravenientul Dușchina Irina la data de 29.08.2025, astfel 
Completul de judecată reține că termenul legal de declarare a recursului a fost respectat. 
Procedura de notificare a fost legal executată.
În corespundere cu prevederile art. 471 alin. (1) și (2) din Cod contravențional, recursul se 
judecă de un complet din 3 judecători, fără prezența părților. Instanța de recurs fixează data 
examinării recursului și dispune să se comunice părților la proces despre aceasta, cu acordarea 
dreptului de depunere a referinței.
Participanții au fost notificați despre data examinării cauzei și le-a fost oferit termen 
pentru depunerea referinței și pentru a opta cu privire la necesitatea administrării de noi probe. 
În termenul stabilit intimatul-agentul constatator nu a depus referință, și nimeni din participanți 
nu a invocat necesitatea administrării probelor noi, astfel că instanța de recurs va verifica 
legalitatea și temeinicia hotărârii atacate pe baza materialului din dosar.
Aprecierea instanței de recurs.
Studiind probele administrate la materialele dosarului contravențional, analizând hotărârea 
judecătorească în coraport cu argumentele recursului, Completul de judecată conchide 
respingerea recursului înaintat de contravenientul Dușchina Irina, cu menținerea hotărârii 
instanței de fond.
În conformitate cu prevederile art. 473 alin. (1) pct. 1) lit. c) Cod contravenţional, după 
examinarea recursului, instanţa de recurs respinge recursul şi menţine hotărîrea atacată dacă 
recursul: este nefondat.
În ședința de judecată s-a stabilit că, la 01 iulie 2025 de către agentul constatator al 
Inspectoratului de Poliție Cantemir Salciuc Dumitru a fost întocmit procesul-verbal cu privire la 
contravenție seria/nr. MAI06 518103 pe faptul că, „în perioada 16.09.2024-17.09.2024, 
cet.Dușchina Irina, urmare a implementării de către organizația criminală „Șor” a unui 
mecanism de corupere electorală prin intermediul conturilor bancare în cadrul băncii „PSB” 
(„Promsveazibanc”) din F. Rusă a primit pentru sine transferuri în ruble rusești cu scopul 
efectuării sau neexecutării unui drept electoral”.
Acțiunile lui Dușchina Irina au fost încadrate în prevederile art. 47 1 alin. (1) din Codul 
contravențional, conform indiciilor: „Coruperea electorală pasivă”, adică „Pretinderea, 
acceptarea sau primirea, personal sau prin mijlocitor, de către un alegător a bunurilor, 
serviciilor, privilegiilor sau avantajelor sub orice formă, care nu i se cuvin, pentru sine sau 
pentru o altă persoană, sau acceptarea promisiunii ori a ofertei acestora, în scopul exercitării 
sau al neexercitării unor drepturi electorale în cadrul alegerilor, inclusiv al alegerilor 
regionale, dacă fapta nu constituie infracţiune”.
Prin decizia agentului constatator din aceeași dată, Dușchina Irina, în temeiul art. 47 1 
alin.(1) din Codul contravențional, a fost sancționată cu amendă în mărime de 500 unități 
convenționale, echivalent cu 25 000 lei.
Nefiind de acord cu procesul-verbal cu privire la contravenție și decizia agentului 
constatator, Dușchina Irina a depus prezenta contestație, solicitând anularea acestora.
Prima instanță, examinând cauza contravențională, a ajuns la concluzia de a respinge 
contestația depusă de Dușchina Irina împotriva procesului-verbal cu privire la contravenție 
seria/nr. MAI06 518103 din 01 iulie 2025, întocmit de agentul constatator din cadrul 
Inspectoratului de Poliție Cantemir, în baza art. 47 1 alin. (1) din Codul contravențional, și 
deciziei de sancționare contravențională din aceeași dată. 
Potrivit art. 374 alin. (3) Cod contravențional, procesul contravențional se desfășoară pe 
principii generale de drept contravențional, în temeiul Constituției, al prezentului cod, al 
Codului de procedură penală în cazurile expres prevăzute de prezentul cod, precum și al 
nomelor dreptului internațional și ale tratatelor internaționale cu privire la drepturile și 
libertățile fundamentale ale omului la care Republica Moldova este parte.
În cauza Ziliberberg vs. Moldova hotărârea din 01 februarie 2005, definitivă la 01 mai 
2005, Curtea Europeană pornind de la specificul Codului contravențional, și scopul pedepselor, 
care este atât de a pedepsi, cât și de a preveni, conchide că sunt suficiente temeiuri care indică la 
natura penală a contravențiilor. Respectiv, în materie contravențională au fost recunoscute 
garanțiile procedurale specifice materiei penale în privința dreptului la un proces echitabil, 
inclusiv și prezumția de nevinovăție prevăzută de art. 6 din Convenția Europeană a Drepturilor 
Omului. 
Raționamentele expuse fundamentează la nivel de principiu că, sarcina probei în procedura 
contravențională desfășurată în fața instanței de judecata, revine, în primul rând, agentului 
constatator.
Conform art. 442 alin. (1) Cod contravențional, procesul-verbal cu privire la contravenție 
este un act prin care se individualizează fapta ilicită și se identifică făptuitorul. Procesul-verbal 
se încheie de agentul constatator pe baza constatărilor personale și a probelor acumulate, în 
prezența făptuitorului sau în absența lui. 
Sub aspectul legalității procesului-verbal cu privire la contravenție se notează că, nulitatea 
absolută a actului din speță poate fi invocată atât de părți, cât și din oficiu de către instanța de 
judecată întru asigurarea respectării principiului legalității și dreptății, consacrate expres în art. 5 
și 7 din Codul contravențional.
Legea contravențională prevede redactarea procesului-verbal cu privire la contravenție 
într-o anumită forma „ad validitatem”, cu respectarea tuturor prescripțiilor legale de fond și de 
formă, pentru încheierea sa valabilă, în scopul producerii efectelor juridice, pentru care a fost 
întocmit. În acest context, respectarea exigențelor legale prevăzute la art. 443 al Codului 
contravențional sunt impuse imperativ agentului constatator la întocmirea procesului-verbal cu 
privire la contravenție prin prisma art. 445 al Codului contravențional.
În sensul vizat instanța de prim nivel la examinarea cauzei contravenționale a verificat 
respectarea de către agentul constatator a exigențelor impuse de art. 443 Cod contravențional la 
întocmirea procesului-verbal cu privire la contravenție, constatând lipsa temeiurilor de nulitate 
absolută a procesului-verbal. La caz instanța de fond a verificat procesul-verbal cu privire la 
contravenție sub aspectul respectării cerințelor stipulate de art. 443 Cod contravențional.
Analizând procesul-verbal cu privire la contravenție, întocmit de agentul constatator în 
privința lui Dușchina Irina, prin prisma prevederilor art. 443 Cod contravențional, coroborat cu 
art. 445 Cod contravențional, instanța de fond întemeiat a reținut respectarea cadrului legal de 
către agentul constatator la încheierea procesului-verbal, neexistând cazuri de nulitate absolută, 
inclusiv temeiuri ce ar putea fi invocate din oficiu.  
Completul de judecată menționează că, agentul constatator a indicat în procesul-verbal cu 
privire la contravenție seria/nr. MAI06 518103 din 01 iulie 2025, fapta contravenţională, locul şi 
timpul săvîrşirii ei, circumstanţele cauzei care au importanţă pentru stabilirea faptelor şi 
consecinţelor lor juridice, încadrarea juridică a faptei, norma materială contravenţională. 
Totodată, Completul constată că agentul constatator a descris indiciile calificative ale 
elementelor constitutive ale contravenţiei în rubrica “Fapta contravențională”.
Conform art. 10 Cod contravențional, constituie contravenție fapta – acțiunea sau 
inacțiunea - ilicită, cu un grad de pericol social mai redus decât infracțiunea, săvârșită cu 
vinovăție, care atentează la valorile sociale ocrotite de lege, este prevăzută de prezentul cod şi 
este pasibilă de sancțiune contravențională.
Conform art. 7 din Codul contravențional, persoana poate fi sancționată numai pentru 
contravenția în a cărei privință este dovedită vinovăția sa, cu respectarea normelor prezentului 
cod.
Potrivit art. 440 alin. (1) Cod contravențional, constatarea faptei contravenționale 
înseamnă activitatea, desfășurată de agentul constatator, de colectare și de administrare a 
probelor privind existența contravenției, de încheiere a deciziei privind examinarea 
contravenției în temeiul constatării agentului constatator sau procesului-verbal cu privire la 
contravenție, de aplicare a sancțiunii contravenționale sau de trimitere, a dosarului, după caz, 
funcționarului abilitat să examineze cauza contravențională, din cadrul autorității din care face 
parte agentul constatator, în instanța de judecată sau în alt organ spre soluționare.
Ținând cont de cadrul legal, agentul constatator întru dovedirea faptei contravenționale 
reținută în seama contravenientului Dușchina Irina a prezentat instanței de judecată următoarele  
probe: 
-                     informația telefonică din 23.06.2025 ora 12:20 parvenită de la OS al SP-1 
(Cantemir) al IP Cantemir, inspector Bolocan S, pe faptul că, în cadrul materialului *****, s-a 
stabilit că cet. Dușchina Irina, loc. *****, în perioada ianuarie-octombrie 2024, a primit transfer 
bănesc de la „PSB” /f.d. 16/; 
-                     ordonanța de pornire a proceduri contravenționale din 23.06.2025 prin care s-
a dispus pornirea procedurii contravenționale în privința cet. Dușchina Irina în baza art. 47 1 
alin.(1) Cod contravențional /f.d. 17/; 
-                     informația privind posesorul numărului de telefon ***** care se deservește la 
furnizorul de servicii de comunicații electronice S.A. ,,Moldtelecom” și mesajele expediate de 
PSB la numărul de telefon ***** /f.d. 18/; 
-                     încheierea Judecătoriei Chișinău sediul Ciocana din 01.04.2025 și mandatul 
judecătoresc, prin care a fost autorizat folosirea datelor obținute în urma efectuării măsurilor 
speciale de investigații, din cauza penală ***** în cauza contravențională ***** /f.d. 20-22/; 
-                     încheierea Judecătoriei Chișinău sediul Ciocana din 01.04.2025 și mandatul 
judecătoresc, prin care a fost autorizat folosirea datelor obținute în urma efectuării măsurilor 
speciale de investigații, din cauza penală ***** în cauza contravențională ***** /f.d. 23-27/;
-                      încheierea și mandatul judecătoresc emis de Judecătoria Chișinău (sediul 
Ciocana) nr. 13-7921/2024 din 22.10.2024, potrivit cărora s-a autorizat efectuarea măsurii 
speciale de investigație, de colectarea de informații de la furnizorii de servicii de comunicații 
electronice S.A. ,,Moldtelecom”, privind aplicația mobilă cu identificatorul ,,PSB” ce aparține 
Băncii Comerciale „Promsveazibank” din Federația Rusă, pentru perioada de timp 01.01.2024 - 
22.10.2024 /f.d. 28-32/;
-                      ordonanța procurorului delegat în Procuratura Anticorupție, Cristina 
Carajeleascov din 08.11.2024 privind aprecierea pertinenței rezultatelor măsurii speciale de 
investigații /f.d. 33-35/; 
-                     ordonanța procurorului delegat în Procuratura Anticorupție, Cristina 
Carajeleascov din 22.10.2024 privind autorizarea măsurii speciale de investigații – colectarea de 
informații de la furnizorii de servicii de comunicații electronice S. A. „Moldtelecom”, pentru 
perioada de timp 01.01.2024-până la momentul executării /f.d. 36-39/; 
-                     procesul-verbal privind consemnarea măsurii speciale de investigații 
„colectarea informației de la furnizorii de servicii de comunicații electronice” din 06.11.2024 
/f.d. 40/; 
-                     procesul-verbal de audiere a persoanei în privința căreia a fost pornit proces 
contravențional din 01.07.2025, unde Dușchina Irina a declarat, că locuiește cu mama sa ***** 
care este activă în partidul „Șor”, a împărțit pliante, iar într-o perioadă se vorbea cum că se 
strângeau semnături pentru o biserică și dânsa bănuiește că mama ei ar fi oferit date din buletinul 
ei de identitate. Totodată mama i-a spus despre o cartelă de reducere de la „Șor” dar ea personal 
nu a văzut-o și nici nu mergea acolo. /f.d. 41/
În conformitate cu prevederile art. 425 alin.(1), (2), (3) și (5) Cod contravențional, probele 
sunt elemente de fapt dobândite în modul stabilit de prezentul cod, care servesc la constatarea 
existenței sau inexistenței contravenției, la identificarea făptuitorului, la constatarea vinovăției 
și la cunoașterea altor circumstanțe importante pentru justa soluționare a cauzei. În calitate de 
probe se admit elementele de fapt constatate prin intermediul următoarelor mijloace: procesul-
verbal de ridicare a obiectelor și documentelor; procesele-verbale privind alte acțiuni 
procesuale efectuate în conformitate cu prezentul cod, explicațiile persoanei în a cărei privință 
a fost pornit proces contravențional, declarațiile victimei, ale martorilor, înscrisurile, ș.a. 
Aprecierea probelor se face de persoana competentă să soluționeze cauza contravențională, 
potrivit convingerii sale pe care și-a format-o cercetând toate probele administrate în raport cu 
circumstanțele constatate ale cauzei și călăuzindu-se de lege. Sunt admisibile probele 
pertinente, concludente și utile, administrate în conformitate cu prezentul cod.
În contextul normei enunțate, probele administrate de agentul constatator apreciate în 
ansamblul lor conform criteriilor stabilite de art. 425 Cod contravențional, în opinia Completului 
de judecată, dovedesc în afara oricărui dubiu rezonabil săvârșirea de către Dușchina Irina a 
contravenției prevăzute de art. 471 alin. (1) Cod contravențional.
Astfel, reieșind din materialele cauzei, Completul de judecată constată că, vinovăția 
contravenientului Dușchina Irina se deduce în mod expres prin prisma informației obținută în 
cadrul măsurii speciale de investigații prevăzute de art. 138 6 Cod de procedură penală 
,,identificarea abonatului sau a utilizatorului unei rețele de comunicații electronice”, prin care 
s-a stabilit că, utilizatorul numărului SIM ***** s-a dovedit a fi Dușchina Irina, care în perioada 
de referință a Legii nr.230 din 31 iulie 2024, în vigoare din 15 august 2024, prin care a fost 
introdusă norma juridică prevăzută de art. 47 1 Cod contravențional, a primit prin intermediul 
aplicației mobile cu identificatorul „PSB” (Federația Rusă) transferuri în ruble rusești. 
Mai mult însuți contravenientul Dușchina Irina a declarata că posibil mama sa ar fi dat 
datele ei din buletin când se colectau semnături pentru o biserică, această poziție a fost apreciată 
ca fiind o metodă de apărare în contextul în care tot contravenientul declară că mama acestea ei 
activă în partidul „Șor”.
Notabil este faptul că realizarea acțiunilor de acceptare și primire ca elemente constitutive 
ale laturii obiective a contravenției de corupere electorală pasivă, are o componență formală, iar 
consumarea acesteia se realizează în momentul comiterii uneia din acțiunile alternative 
prevăzute la art. 471 Cod contravențional, fără a fi necesară atingerea scopului scontat.
Completul de judecată, verificând legalitatea, obiectivitatea și corectitudinea hotărârii 
contestate în raport cu motivele invocate de recurent, constată lipsa cărorva temeiuri de fapt și 
de drept întru casarea acesteia, astfel că la adoptarea soluției instanța de fond a ținut cont de 
rigorile art. 458 alin. (1) Cod contravențional, care indică că examinând cauza contravențională, 
instanța de judecată este obligată să determine: lit. a) caracterul veridic al contravenției 
imputate; lit. b) existența cauzelor care înlătură caracterul contravențional al faptei; lit. c) 
vinovăția persoanei în a cărei privință a fost pornit procesul contravențional; lit. d) existența 
circumstanțelor atenuante şi/sau agravante; lit. e) necesitatea sancționării şi, după caz, 
caracterul sancțiunii contravenționale; lit. d) alte aspecte importante pentru soluționarea justă 
a cauzei.
Astfel, Completul de judecată reține că, instanța de fond corect a respins contestația 
depusă de Dușchina Irina împotriva procesului-verbal cu privire la contravenție seria/nr. MAI06 
518103 din 01 iulie 2025, întocmit de agentul constatator din cadrul Inspectoratului de Poliție 
Cantemir  în baza art. 47 1 alin. (1) din Codul contravențional, și deciziei de sancționare 
contravențională din aceeași dată, ținând cont de circumstanțele cauzei, prin prisma art. 448 Cod 
contravențional.
În acest context instanța de recurs reține că, potrivit art. 381 alin. (4) Cod contravențional, 
autoritatea competentă să soluționeze cauza contravențională are obligația de a lua toate 
măsurile prevăzute de lege pentru cercetarea sub toate aspectele, completă şi obiectivă, a 
circumstanțelor cauzei, de a evidenția atât circumstanțele care dovedesc vinovăția persoanei, 
cât şi cele care dezvinovățesc persoana în a cărei privință a fost pornit proces contravențional, 
precum şi circumstanțele atenuante sau agravante.
Conform art. 440 alin. (1) Cod contravențional, constatarea faptei contravenționale 
înseamnă activitatea, desfășurată de agentul constatator, de colectare şi de administrare a 
probelor privind existența contravenției, de încheiere a deciziei privind examinarea 
contravenției în temeiul constatării agentului constatator sau procesului-verbal cu privire la 
contravenție, de aplicare a sancțiunii contravenționale sau de trimitere a dosarului, după caz, 
funcționarului abilitat să examineze cauza contravențională din cadrul autorității din care face 
parte agentul constatator, în instanța de judecată sau în alt organ spre soluționare. 
Potrivit art. 375 alin. (3) Cod contravențional, concluziile despre vinovăția persoanei în 
săvârșirea contravenției nu pot fi întemeiate pe presupuneri. Toate dubiile în probarea 
învinuirii care nu pot fi înlăturate în condițiile prezentului cod se interpretează în favoarea 
persoanei în a cărei privință a fost pornit proces contravențional.
Astfel, acțiunile lui Dușchina Irina just au fost încadrate în prevederile art. 47 1 alin. (1) din 
Codul contravențional, „Coruperea electorală pasivă”.
Obiectul juridic al contravenției îl constituie relațiile sociale ce țin de exercitarea liberă, 
corectă și nedistorsionată a drepturilor electorale. Prin incriminarea coruperii electorale pasive, 
legiuitorul urmărește să asigure integritatea procesului electoral și protejarea voinței electorale a 
alegătorilor împotriva influențelor materiale nelegitime care ar putea deturna libertatea de 
alegere.
Latura obiectivă a faptei se concretizează printr-o acțiune a alegătorului constând în 
pretinderea, acceptarea sau primirea, fie personal, fie prin intermediul altei persoane, a unor 
bunuri, servicii, privilegii ori avantaje de orice natură care nu i se cuvin. Aceste beneficii trebuie 
să fie oferite în legătură cu exercitarea sau neexercitarea unor drepturi electorale. Fapta nu 
presupune neapărat consumarea conduitei electorale (cum ar fi exprimarea votului într-un 
anumit fel), fiind suficientă acceptarea promisiunii sau înțelegerii în acest sens. Actul material 
trebuie să aibă o legătură directă cu scopul influențării voinței alegătorului. Întrucât norma are 
caracter subsidiar, fapta este calificată drept contravenție doar atunci când, prin conținutul ei, nu 
întrunește elementele constitutive ale unei infracțiuni.
Subiectul este calificat, fiind reprezentat exclusiv de alegător – adică de o persoană fizică 
ce are calitatea legală de a participa la vot. Doar această categorie de persoane poate răspunde 
contravențional pentru această faptă, întrucât elementul esențial îl constituie influențarea 
propriei conduite electorale în schimbul unor beneficii.
Latura subiectivă presupune existența intenției directe. Persoana trebuie să cunoască faptul 
că primește sau acceptă bunuri ori avantaje care nu i se cuvin și să acționeze în mod deliberat 
pentru a condiționa o acțiune electorală de aceste foloase. Voința de a obține un avantaj în 
schimbul exercitării unui drept electoral conferă faptei caracterul ilicit, chiar dacă beneficiul nu 
a fost efectiv încasat, iar votul nu a fost exprimat.
Completul de judecată reține că, s-a expus și Curtea Constituțională, unde potrivit pct.310 
din decizia nr.1 din 21 ianuarie 2025 de inadmisibilitate privind excepțiile de 
neconstituționalitate a unor prevederi din articolul 47 1  din Codul contravențional, a indicat că 
art. 47 1 alin. (1) descrie doar fapta, nu şi urmarea prejudiciabilă. Altfel spus, contravenția în 
discuție este una formală și nu obligă autoritățile să verifice dacă alegătorul a votat pentru 
candidatul sau pentru partidul politic care l-a corupt.
Cu alte cuvinte, Completul de judecată ține a menționa că, în măsura în care contravenția 
reglementată de art. 47 1 alin. (1) Cod contravențional este una formală, nu este necesar ca banii 
să fie retrași sau folosiți, fapta contravențională fiind consumată în momentul acceptării sau 
primirii mijloacelor bănești, chiar și la nivel de intenție confirmată prin acțiune, la caz acțiunea 
realizându-se prin instalarea aplicației în telefonul mobil și recepționarea mesajelor. Or, nu este 
relevantă dovada retragerii fizice a banilor, iar realizarea efectivă a scopului (votul propriu-zis) 
nu este cerută de norma legală pentru a reține contravenția.
Astfel în cadrul examinării cauzei contravenționale a fost respectat principiul dreptății, 
contrar alegațiilor contravenientului, iar agentul constatator a întreprins toate măsurile necesare, 
în vederea stabilirii vinovăției contravenientei și a elucidării cauzei date, or probele anexate de 
către agent la dosar dovedesc pe deplin vinovăția contravenientului în comiterea contravenției 
prevăzute de art. 471 alin. (1) Cod contravențional.
Neîntemeiată este poziția recurentului cu referire la faptul că probele administrate la caz 
au fost acumulate contrar cadrului legal și nu pot fi puse la baza învinuirii în prezenta cauză 
contravențională, or în urma rezultatelor măsurilor speciale de investigații, agenții constatatori 
au întreprins un șir de acțiunii de stabilire a identității deținătorilor de telefoane, iar în urma 
stabilirii identității abonaților, s-a purces la audierea acestor persoane și întocmirea proceselor-
verbale cu privire la contravenție.
Menționabil este faptul că probele administrate vin în consolidarea informației care 
certifică faptul transferurilor de mijloace bănești pe numărul de telefon a contravenientului, or 
fără consimțământul activ al utilizatorului, instalarea aplicației „PSB” pe telefonul personal nu 
ar fi fost posibilă, iar existența numărului de telefon identificat ca fiind al recurentei, utilizat în 
corespondență cu aplicația „PSB”, precum și primirea SMS-lui de tip transfer, constituie o 
dovadă suficientă de implicare activă, ce nu poate fi calificată drept pasivitate accidentală sau 
întâmplătoare. Așadar, constatările instanței de fond, preluate de instanța de recurs, se bazează 
pe probe tehnice, nu pe simple presupuneri, iar recurenta nu a prezentat dovezi contrare care să 
răstoarne aceste concluzii.
Neîntemeiate sunt și argumentele recurentului cu privire la inadmisibilitatea în calitate de 
probă a încheierilor judecătorești cu privire la autorizarea efectuării acțiunilor de urmărire 
penală din 01 aprilie 2025 și raportului de analiză efectuat în cadrul cauzei penale nr. *****, or 
tocmai aceste înscrisuri constituie și dovada esențială și imperioasă a măsurilor speciale de 
investigații petrecute în scopul depistării urmelor faptelor contravenționale, iar rezultatul acestor 
acțiuni au și fructificat atingerea scopului scontat în depistarea subiectului activ al contravenției 
care datorită activității sale active a dus la lezarea principiilor democratice al alegerilor 
nominalizate.
În atare circumstanțe, se relevă totuși pertinența și admisibilitatea probelor acumulate în 
cadrul măsurilor speciale de investigații, or, anume în rezultatul acestor măsuri a fost stabilit 
cercul persoanelor implicate în corupere electorală, cu alte cuvinte, acestea au constituit un 
început de probă, care examinate în mod logic şi în coraport cu alte circumstanțe, pot să 
convingă un juriu independent despre existența elementelor contravenției.
Evazivă se atestă a fi poziția recurentului referitor la nerespectarea dreptului la apărare, or  
materialele cauzei atestă că instanța de judecată a executat citarea legală a părților pentru 
examinarea cauzei, mai mult instanța de fond a ținut cont și a analizat totalitatea cererilor 
înaintate de contravenient inclusiv și cea prin care a solicitat termen pentru ași angaja un avocat, 
respectând cu desăvârșire dreptul acestuia la apărare, părțile dispunând de posibilitatea de  ași 
prezenta poziția în fața instanței de judecată sau prin depunerea unor cereri de completare. Mai 
mult în pofida termenului solicitat pentru angajarea unui avocat, nici contravenientul și nici 
avocatul nu s-a prezentat în fața instanței de judecată.  
În contextul celor enunțate, instanța de recurs conchide că, față de probele administrate în 
cauză, prezumția de legalitate a actului administrativ, din care decurge prezumția de autenticitate 
şi prezumția de veridicitate, nu au fost răsturnate în cazul de față, în condițiile în care săvârșirea 
faptei contravenționale a fost constatată pe baza constatărilor personale a agentului constatator și 
a probelor acumulate, iar lui Dușchina Irina i s-a oferit posibilitatea de a face dovada contrarie 
celor consemnate în procesul-verbal cu privire la contravenție, propunând probe în dovedirea 
susținerilor sale, însă în lipsa unor date obiective care ar pune la îndoială învinuirea adusă lui 
Dușchina Irina, Completul de judecată conchide că probele acuzării sunt pe măsură să ducă la 
respingerea recursului, totodată la menținerea fără modificări a soluției emise de prima instanță.
Sub aspectul vinovăției contravenientei Dușchina Irina în săvârșirea contravenției 
prevăzute de art. 47 1 alin. (1) Cod contravențional, se impune a menționa că decizia agentului 
constatator de aplicare a amenzii în mărime de 500 unități convenționale, este una legală, fiind 
stabilită amendă în mărimea prevăzută de sancțiunea normei de incriminare.
Neîntemeiate sunt și afirmațiile recurentului în sensul încălcării dreptului la un proces 
echitabil, garantat de art. 6 CEDO, or instanța de fond a examinat cauza în raport cu argumentele 
contestației și cu probele administrate de agentul constatator, iar în hotărâre a analizat și s-a 
expus asupra tuturor argumentelor invocate în contestație.
Având în vedere că constatările primei instanțe care au fost puse la baza hotărârii 
judecătorești sunt fundamentate pe probele administrate la dosar, iar argumentele recursului nu 
sunt susceptibile în sensul art. 466 Cod contravenționale să ateste admiterea unor erori de drept 
la examinarea cauzei contravenționale în instanța de fond, Completul de judecată respinge ca 
lipsite de pertinență argumentele invocate de contravenientul Dușchina Irina, în sensul 
netemeiniciei hotărârii adoptate de prima instanță în prezenta cauză contravențională.
Lecturând hotărârea judecătorească, instanța de recurs la examinarea cauzei, din oficiu, nu 
a stabilit nici un temei de casare a hotărârii primei instanțe.
Generalizând cele descrise supra, Completul de judecată respinge recursul depus de 
Dușchina Irina, cu menținerea hotărârii primei instanțe.
Călăuzindu-se de prevederile art. 473 alin. (1) pct. 1) lit. c), art. 474 Cod contravențional, 
Completul de judecată,-
D  E  C  I  D  E :
Se respinge recursul depus de contravenientul Dușchina Irina.   
Se menține hotărârea Judecătoriei Cahul, sediul Cantemir din 21 august 2025, pronunțată 
în cauza contravențională la contestația înaintată de Dușchina Irina  împotriva procesului verbal 
cu privire la contravenție nr. MAI06 518103 din 01 iulie 2025 și a deciziei de sancționare 
întocmite în baza art. 471 alin.(1) Cod contravențional.
Decizia este irevocabilă. 
        Preşedintele completul,                       Judecător                                         Judecător
           Vitalie MOVILĂ                       Andrei SCRIPCENCO Inga GORLENCO