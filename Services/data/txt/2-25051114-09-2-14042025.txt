Dosarul nr. 2-534/2025
Nr. electronic 2-25051114-09-2-14042025
H O T Ă R Â R E
În numele Legii
Dispozitivul hotărârii pronunțat public la 03 noiembrie 2025, orașul Sîngerei
Hotărârea integrală întocmită la 12 decembrie 2025
 
Judecătoria Bălți, sediul Sîngerei,
Instanță de judecată în componența:
Președintele ședinței, judecătorul                                Gheorghe Cugut
Grefier                                                                          Cristina Saracuța
 examinând în ședință publică cauza civilă, la cererea de chemare în judecată depusă 
de Banca Comercială „EXIMBANK” Societate pe Acțiuni împotriva lui Fiodor Mușet cu 
privire la încasarea datoriei și a cheltuielilor de judecată și acțiunea reconvențională 
depusă de Fiodor Mușet împotriva Băncii Comerciale „EXIMBANK” Societate pe 
Acțiuni cu privire la declararea nulității clauzelor contractuale,-
a  c o n s t a t a t:
La 09 aprilie 2025, Banca Comercială „EXIMBANK” Societate pe Acțiuni a depus 
cerere de chemare în judecată împotriva lui Fiodor Mușet cu privire la încasarea datoriei 
și cheltuielilor de judecată.
În motivarea acțiunii reclamanta a indicat că, în baza contractului de credit nr. 
49027 din 23 martie 2021, Banca Comercială „EXIMBANK” Societate pe Acțiuni i-a 
acordat pârâtului Fiodor Muşet un credit în sumă de 60 000 lei, cu termenul final de 
rambursare la data de 23 martie 2026.
A mai menționat că, în baza contractului de credit nr. 50465 din 28 octombrie 2021, 
Banca Comercială „EXIMBANK” Societate Pe Acțiuni i-a acordat pârâtului Fiodor 
Muşet un credit în sumă de 30 000 lei, cu termenul final de rambursare la data de 28 
octombrie 2026.
Contrar prevederilor contractuale, debitorul nu și-a onorat obligațiile asumate 
conform contractelor de credite sus menționate.
Astfel, conform situației la data de 09 aprilie 2023, pârâul a acumulat o datorie la 
achitarea contractul de credit nr. 49027 din 23 martie 2021 în sumă totală de -26030,66 
lei, după cum urmează:  23508.14 lei - sold total la credit; 2029.72 lei - dobânda 
contractuală; 492.80 lei - dobânda majorată (penalitate).
Privitor la contractul de credit nr. 50465 din 28 octombrie 2021, pârâtul a acumulat 
o datorie în sumă totală de 17765,08 lei, după cum urmează: 15862,81 lei - sold total la 
credit; 1292,42 lei - dobânda contractuală; 609,85 lei - dobânda majorată (penalitate).
În vederea soluționării litigiului pe cale extrajudiciară, în adresa pârâtului au fost 
expediate notificările nr. 08-1510 din 03 octombrie 2024 şi nr. 08-14 din 09 ianuarie 
2025, prin care reclamantul a notificat pârâtul despre încălcarea condițiilor contractuale şi 
a solicitat că în termen de 15 zile calendaristice din data recepționării notificărilor, 
achitarea restanțelor, respectiv, achitarea integrală a datoriilor acumulate conform 
contractelor de credit menționate supra.
Pârâtul a fost notificat că în cazul în care refuză să-şi onoreze obligațiile 
contractuale privind rambursarea datoriilor, reclamanta va fi constrânsă să-și valorifice 
creanțele sale pe cale judiciară.
Prin urmare, specifică că, notificările băncii expediate pârâtului au rămas fără 
răspuns, iar acesta în continuare înregistrează restanțe la achitarea creditelor, astfel ultima 
achitare la credite fiind efectuată la data de 06 decembrie 2024.
În acest sens, notează că, conform condițiilor particulare la contractul de credit nr. 
49027 din 23 martie 2021, pct. 3. creditul se eliberează într-o singură tranşă, prin transfer 
la contul curent al debitorului deschis la banca, iar potrivit pct. 5, rata dobânzii este fixă 
şi constituie 13.45 % anual.
Potrivit pct. 9 din aceleași condiții particulare la contractul de credit menționat, 
Rambursarea creditului. Plăţile aferente creditului urmează a fi efectuate în rate lunare 
conform graficulul de plăţi, iar conform pct. 12. neachitarea la termen a ratelor, pentru 
utilizarea creditului peste termenele de scadenţă a ratelor creditului prevăzute în graficul 
de plăţi, Debitorul plăteşte o dobândă de întârziere egală cu 5 (cinci) puncte procentuale 
faţă de rata dobânzii indicate la punctul 5, aplicată la soldul creditului neachitat în 
termen, pentru perioada de întârziere, calculată pentru fiecare zi de întârziere.
Notifică că, potrivit pct. 3. al condițiilor particulare la contractul de credit nr. 50465 
din 28 octombrie 2021, creditul se eliberează într-o singură tranşă, prin transfer la contul 
curent al debitorului deschis la banca, iar conform pct. 5 rata dobânzi este fixă şi 
constituie 12.95% anual.
Conform pct. 9. Rambursarea creditului. Plățile aferente creditului urmează a fi 
efectuate în rate lunare conform graficului de plăţi, iar potrivit pct. 12. neachitarea la 
termen a ratelor, pentru utilizarea creditului peste termenele de scadenţă a ratelor 
creditului prevăzute în graficul de plăţi, Debitorul plăteşte o penalitate în mărime de 
0,12% pentru fiecare zi de întârziere, care se va aplica la soldul creditului neachitat în 
termen pe baza următoarei formule: Sold Credit restant x Penalitate x Număr zile de 
întârziere.
Mai indică că, conform pct. 3.1 și 3.4 din contractele de credit nr. 49027 din 23 
martie 2021 şi nr. 50465 din 28 octombrie 2021, pentru creditul pus la dispoziţie de 
bancă, debitorul este obligat să achite băncii dobânda, începând cu data încheierii 
prezentului contract şi până la rambursarea integrală a creditului. Dobânda acumulată va 
fi plătită de debitor lunar, după cum este stipulat în condiţiile particulare şi în graficul de 
plăţi.
Iar, potrivit prevederilor pct.3.5 din Contractele de credit citate, pentru încălcarea 
termenelor de scadenţă a ratelor creditului, debitorul plăteşte băncii o dobândă de 
întârziere conform condiţiilor particulare aplicată la suma creditului neachitat în termen, 
pentru toată perioada de întârziere.
În continuarea, expune că, conform pct. 4.5, debitorul se obligă să asigure existenţa 
în contul său curent din bancă a tuturor sumelor necesare efectuării de bancă a 
operaţiunilor legate de rambursarea creditului, achitarea dobânzii şi a celorlalte costuri ce 
rezultă din prezentul contract.
Totodată, conform pct. 9.1, astfel decât în cazul în care părţile convin asupra unei 
alte conduite în cadrul condiţiilor particulare sau pe parcursul derulării Contractului de 
Credit, debitorul se obligă să ramburseze băncii creditul primit de către debitor şi să 
plătească dobânda, comisioanele şi alte plăţi aferente, după caz, în termenele şi în sumele 
convenite prin contractul de credit. În cazul în care se va ajunge la executarea silită a 
obligaţiilor, debitorul va achita inclusiv dobânda de întârziere calculată la soldul restant 
al creditului pe toată perioada cuprinsă între scadenţă şi până la ultimul act de executare.
Prin urmare, reclamanta Banca Comercială „EXIMBANK” Societate pe Acțiuni, a 
solicitat încasarea din contul lui Fiodor Mușet a datoriei aferente contractelor de credit nr. 
49027 din 23 martie 2021 şi nr. 50465 din 28 octombrie 2021 în mărime totală de 
43795,74 lei, a taxei de stat în mărime de 1801,79 lei și a taxei de timbru în sumă de 200 
lei.
Prin încheierea din 16 aprilie 2025, s-a acceptat spre examinare ca cerere cu valoare 
redusă, cererea de chemare în judecată depusă de către Banca Comercială „EXIMBANK” 
Societate pe Acțiuni împotriva lui Fiodor Mușet cu privire la încasarea datoriei și 
cheltuielilor de judecată. Totodată, oferindu-i pârâtului termen de 30 zile de la data 
recepționării încheierii și a acțiunii pentru a depune referință și probele relevante.
La 13 iunie 2025, avocatul Ion Bălănuță în interesele lui Fiodor Mușet a înaintat 
referință și acțiune reconvențională.
În motivarea referinței reprezentantul pârâtului, avocatul Ion Bălănuță, a specificat 
că în fapt, reclamantul a înaintat o cerere de chemare în judecată împotriva lui Fiodor 
Mușet cu privire la încasarea datoriei formate în urma neonorării obligațiilor de plată 
conform contractelor de credit nr. 49027 din 23 martie 2021 și nr. 50465 din 28 
octombrie 2021.
Cu acțiunea înaintată parțial nu este de acord și consideră că contractele de credit 
conțin clauze abuzive, iar în acest sens a înaintat acțiunea reconvențională.
Afirmă că, odată cu admiterea acțiunii reconvenționale și declararea nulității 
absolute a clauzelor menționate, acțiunea reclamantului urmează a fi respinsă în partea 
pretenției privind încasarea sumelor calculate drept dobândă și dobândă de întârziere, iar 
plățile efectuate în contul dobânzii și dobânzii de întârziere urmează a fi considerate ca 
plăți efectuate în scopul stingerii corpului creditului.
În motivarea acțiunii reconvenționale, avocatul Ion Bălănuță a indicat de fapt că, 
între Mușet Fiodor și Banca Comercială „EXIMBANK” Societate pe Acțiuni a fost 
încheiat contractele de credit nr. 49027 din 23 martie 2021 și nr. 50465 din 28 octombrie 
2021, iar conform contractelor menționate supra reclamantul urma să restituie creditele 
acordate, să achite dobânda contractuală și în ca de întârziere, dobânda de întârziere.
Însă, dat fiind faptul că, reclamantul/pârâtul a admis întârzieri la restituirea 
creditului, pârâtul/reclamantul a înaintat cererea de chemare în judecată privind încasarea 
datoriei. 
Menționează că, reclamantul/pârâtul parțial nu este de acord cu acțiunea înaintată de 
către Banca Comercială „EXIMBANK” Societate pe Acțiuni, prin urmare înaintează 
prezenta acțiune, or admiterea acesteia va exclude admiterea unor pretenții înaintate prin 
acțiunea inițială.
Consideră că, în prezenta cauză sunt în prezența unui raport juridic încheiat între un 
consumator și un profesionist.
În continuare, relatează că, conform contractelor de credit, obligațiile de plată a 
dobânzii rezultă din pct. 3.3. din condiții generale și pct. 6 din condiții particulare, iar a 
dobânzii de întârziere rezultă din pct. 3.5 din condiții generale și pct. 12 din condiții 
particulare.
În conformitate cu art. 1 din Legea privind protecția consumatorilor nr. 105 din 
13.03.2003 este clauză abuzivă - clauza contractuală care, nefiind negociată în mod 
individual cu consumatorul, creează, contrar cerințelor bunei-credințe, prin ea însăși sau 
împreună cu alte prevederi din contract, în detrimentul consumatorului, un dezechilibru 
semnificativ între drepturile și obligațiile părților ce apar din contract.
În acest sens, indică că, contractul de credit în cauză a fost încheiat în ziua adresării 
reclamantului pentru acordarea creditului, este evident că clauzele contractuale care 
prevăd plata dobânzii și a dobânzii de întârziere nu au fost negociate, Banca Comercială 
„EXIMBANK” Societate pe Acțiuni folosind același tip de contract pentru o multitudine 
de clienți, iar reclamantul având doar opțiunea de a accepta sau a refuza contractul.
Or, după cum reiese din materialele cauzei Banca Comercială „EXIMBANK” 
Societate pe Acțiuni nu a prezentat nici o probă ce ar demonstra faptul negocierii 
individuale a clauzelor contractuale, iar simplul fapt că consumatorul Fiodor Mușet a 
semnat contractul nu servește temei suficient pentru a constata că contractul a fost 
negociat de fapt. Astfel, semnarea contractului, în aceiași zi când a fost înaintată cererea 
de acordare a creditului, fără negocierea reală a clauzelor contractuale (mărimea 
dobânzii, dobânzii de întârziere, etc), nu poate fi apreciată drept o negociere a 
contractului.
Dimpotrivă, în susținerea faptului că clauzele contractului litigant nu au fost 
negociate se probează prin faptul că, creditorul, contrar prevederilor art. 5 din Legea nr. 
202/2013 privind contractele de credit pentru consumatori, nu a furnizat consumatorului 
cu suficient timp înainte, dar cel puțin cu 15 zile calendaristice înainte ca să fie încheiat 
contractul, informațiile precontractuale prin intermediul formularului prezentat în anexa 
nr. 1 al legii în discuție or, la materialele cauzei un asemenea înscris lipsește.
În context, remarcă că negocierea directă cu consumatorul Fiodor Mușet nu este 
echivalentă cu prezentarea pachetului de servicii de către creditor și cu obligația de 
informare, negocierea presupunând, ca partea, împrumutatul/debitorul, să aibă 
posibilitatea studierii și modificării clauzelor contractuale.
Deci, reclamantul nu a negociat și nici nu a avut posibilitatea reală de a negocia și 
de a se familiariza cu condițiile contractuale, pe cale de consecință, consideră că clauzele 
contractuale prevăzute la pct. 3.3. din condiții generale și pct. 6 din condiții particulare în 
partea ce prevăd obligația de plată a dobânzii în mărime 14,31% anual și pct. 3.5 din 
condiții generale și pct. 12 din condiții particulare în partea ce prevăd obligația de plată a 
dobânzii de întârziere egală cu 5 puncte procentuale față de rata dobânzii contractuale din 
contractul de credit nr. 49027 din 23 martie 2021 și pct. 3.3. din condiții generale și pct. 6 
din condiții particulare în partea ce prevăd obligația de plată a dobânzii în mărime 
13,75% anual și pct. 3.5 din condiții generale și pct. 12 din condiții particulare în partea 
ce prevăd obligația de plată a dobânzii de întârziere egală cu 5 puncte procentuale față de 
rata dobânzii contractuale din contractul de credit nr. 50465 din 28 octombrie 2021, sunt 
abuzive.
Respectiv, menționează faptul că, contractul în speță prevede la pct. 3.5. din condiții 
generale și pct. 12 din condiții particulare, obligația de plată a dobânzii de întârziere, care 
este egală cu 5 puncte procentuale față de rata dobânzii contractuale, or, este egală cu 
0,0529 ((14,31%+5 p.p.)/365 zile) pentru fiecare zi de întârziere cu referire la contractul 
de credit nr. 49027 din 23 martie 2021 și 0,0513 ((13,75%+5 p.p.)/365 zile) pentru 
fiecare zi de întârziere cu referire la contractul de credit nr. 50465 din 28 octombrie 2021.
Astfel, pe lângă faptul că clauza penală nu a fost negociată, consideră că mărimea 
penalității de întârziere prevăzută de contractul în litigiu excedă considerabil, în 
detrimentul consumatorului, limita prevăzută de art. 15 alin. (7) lit. a) din Legea nr. 
202/2013 și este disproporționat și nejustificat de mare în raport cu prejudiciul adus 
creditorului prin neachitarea în termen a creditului restant.
Indică că, urmează a fi declarată nulitatea absolută a pct. 3.3. din condiții generale și 
pct. 6 din condiții particulare în partea ce prevăd obligația de plată a dobânzii în mărime 
14,31% anual și pct. 3.5 din condiții generale și pct. 12 din condiții particulare în partea 
ce prevăd obligația de plată a dobânzii de întârziere egală cu 5 puncte procentuale față de 
rata dobânzii contractuale din contractul de credit nr. 49027 din 23 martie 2021 și pct. 
3.3. din condiții generale și pct. 6 din condiții particulare în partea ce prevăd obligația de 
plată a dobânzii în mărime 13,75% anual și pct. 3.5 din condiții generale și pct. 12 din 
condiții particulare în partea ce prevăd obligația de plată a dobânzii de întârziere egală cu 
5 puncte procentuale față de rata dobânzii contractuale din contractul de credit nr. 50465 
din 28 octombrie 2021.
Solicită reprezentantul pârâtului/reclamantului, avocatul Ion Bălănuță admiterea 
acțiunii, constatarea caracterului abuziv și declararea nulității absolute a pct. 3.3. din 
condiții generale și pct. 6 din condiții particulare în partea ce prevăd obligația de plată a 
dobânzii în mărime 14,31% anual și pct. 3.5 din condiții generale și pct. 12 din condiții 
particulare în partea ce prevăd obligația de plată a dobânzii de întârziere egală cu 5 
puncte procentuale față de rata dobânzii contractuale din contractul de credit nr. 49027 
din 23 martie 2021 și pct. 3.3. din condiții generale și pct. 6 din condiții particulare în 
partea ce prevăd obligația de plată a dobânzii în mărime 13,75% anual și pct. 3.5 din 
condiții generale și pct. 12 din condiții particulare în partea ce prevăd obligația de plată a 
dobânzii de întârziere egală cu 5 puncte procentuale față de rata dobânzii contractuale din 
contractul de credit nr. 50465 din 28 octombrie 2021.
Ulterior, la 01 iulie 2025 a parvenit referința de la reclamantul/pârâtul pe acțiune 
reconvențională Banca Comercială „EXIMBANK” Societate pe Acțiuni, prin care 
menționează că, acțiunea depusă de avocatul Ion Bălănuță în interesele lui Fiodor Mușet, 
o consideră neîntemeiată, nefondată și pasibilă de a fi respinsă.
Menționează că, pârâtul/reclamant Fidor Mușet prin cererea reconvențională a 
solicitat declararea caracterului abuziv și declararea nulității absolute a pct. 3.3. și pct. 
3.5. din condiții generale și pct. 6 și pct. 12 din codiții particulare din contractele de credit 
nr. 49027 din 23 martie 2021 și nr. 50465 din 28 octombrie 2021.
Astfel, în cererea reconvențională pârâtul/reclamant enumeră un șir de norme legale, 
inclusiv referitoare la clauzele care nu au fost negociate individual (art.1069 din Codul 
civil); clauzele abuzive în contractele încheiate cu consumatorii (art. 1072 din Codul 
civil); clauzele considerate abuzive (art. 1077 din Cod civil); art. 15 alin. (7) lit. a) din 
Legea nr. 202 din 12.07.2013 privind contractele de credit pentru consumatori,  fără însă 
a motiva și specifica care este legătura și aplicabilitatea normelor de drept invocate cu 
speța în cauză și contractele de credit nr. 49027 din 23 martie 2021 și nr. 50465 din 28 
octombrie 2021, încheiat cu Banca Comercială „EXIMBANK” Societate pe Acțiuni, sau 
în ce anume constă încălcarea sau abuzul băncii prin prisma prevederilor Codului civil 
sau al Legii privind contractele de credit pentru consumatori nr. 202 din 12.07.2013.
Specifică că, norma legală la care face referire pârâtul/reclamant Fiodor Mușet 
(art.1072 alin. (1) din Codul civil al R. Moldova), prevede expres faptul că clauza ce nu a 
fost negociată individual se va considera abuzivă doar dacă este propusă de către 
profesionist și dezavantajează considerabil, contrar bunei credințe, consumatorul.
Astfel, pârâtul/reclamant, nu a motivat nici de fapt și nici de drept prin ce anume 
clauzele contractelor de credit nr. 49027 din 23 martie 2021 și nr. 50465 din 28 
octombrie 2021 îl dezavantajează considerabil contrar bunei credințe, în calitate de 
consumator sau în ce constă încălcarea din partea băncii, precum și nu a menționat care 
factori au fost evaluați pentru a stabili caracterul abuziv al contractului, după cum 
prevede art. 1075 din Codul civil.
Deci, consideră că, avocatul pârâtului/reclamant trece cu tăcerea prevederile alin. 
(1), art. 1075 din Codul civil (Factorii pentru evaluarea caracterului abuziv).
Precizează că, pârâtul/reclamant invocă faptul că contractele de credit a fost 
încheiate în ziua adresării pentru acordarea creditului, iar clauzele contractuale care 
prevăd plata dobânzii și dobânzii majorate nu au fost negociate, acesta neavând 
posibilitatea de a se familiariza cu condițiile contractuale în partea ce prevede obligația 
de plată a dobânzii și în partea ce prevede obligația de plată a dobânzii majorate, 
invocând în justificarea poziției sale prevederile art. 1077 alin. (1), art. 1079 din Codul 
civil.
De asemenea, nu corespunde realității nici faptul că pârâtului/reclamantului Fiodor 
Mușet nu i s-a oferit posibilitatea de a face cunoștință cu condițiile contractuale, toate 
clauzele contractuale sunt prevăzute în condiții particulare, sunt scrise pe două pagini, 
într-un limbaj clar și lizibil, cu caractere de aceeași dimensiune.
În același timp, atrage atenția și asupra faptului că potrivit prevederilor pct. 5.1. al 
contractului de credit condiții generale: „debitorul a avut dreptul să revoce contractul de 
credit, în termen de 14 zile de la data încheierii prezentului contract, fără a invoca motive. 
Nerealizarea acestui drept demonstrează încă odată că debitorul a acceptat condițiile 
contractuale.
Iar, conform pct. 8.1. din contract, debitorul declară și garantează că: a) a fost 
informat de bancă, înainte de semnarea contractului de credit, despre condițiile 
contractului de credit oferit de bancă, despre toată documentația necesară acordării 
creditului și consideră că tipul și suma creditului sunt adecvate situației sale financiare; b) 
a înțeles și a acceptat prevederile contractului de credit.
Cu privire la solicitarea pârâtului/reclamant privind declararea nulă a clauzelor ce 
prevăd mărimea ratelor dobânzilor aplicate la contractele de credit nr. 49027 din 23 
martie 2021 și nr. 50465 din 28 octombrie 2021, menționează că, acesta dorește să ducă 
în eroare instanța.
Respectiv, invocă că, conform contractului de credit nr. 49027 din 23 martie 2021, 
rata dobânzii aplicată constituie 14,31% anual, iar de facto conform pct. 5 din condițiilor 
particulare a contractului de credit menționat, prevede că rata dobânzii este fixă și 
constituie 13,45% anual.
La fel, conform contractului de credit nr. 50465 din 28 octombrie 2021, rata 
dobânzii aplicată constituie 13,74% anual, iar de facto conform pct. 5 din condițiilor 
particulare a contractului de credit menționat, prevede că rata dobânzii este fixă și 
constituie 12,95% anual.
Potrivit contractelor de credit nr. 49027 din 23 martie 2021 și nr. 50465 din 28 
octombrie 2021, pârâtul prin semnarea acestora și-a exprimat acordul privitor la costurile 
creditelor, formate doar din dobânzi, prevăzute de contractele și pe care urmează să le 
achite.
Reieșind din prevederile normelor citate supra, constată că solicitarea 
reclamantului/pârât Banca Comercială „EXIMBANK” Societate pe Acțiuni de a încasa 
de la pârâtul/reclamant Fiodor Mușet dobândă în mărime de 2029,72 lei, conform  
contractului de credit nr. 49027 din 23 martie 2021 și dobândă în mărime de 1292,42 lei, 
conform  contractului de credit nr. 50465 din 28 octombrie 2021, este întemeiată și 
legală.
Or, potrivit condițiilor contractuale și în temeiul clauzelor stabilite 
pârâtul/reclamant s-a obligat să ramburseze creditul primit și să plătească dobânda, 
conform graficului prevăzut la contract.
Totodată, consideră că Banca Comercială „EXIMBANK” Societate pe Acțiuni are 
dreptul la remunerație în schimbul creditelor acordate pe durata contractelor și ținând 
cont de cuantumul creditului de 60000 lei și 30000 lei, precum și perioada de utilizare de 
60 luni, dobânda este o sumă rezonabilă și nu creează un dezechilibru semnificativ între 
drepturile și obligațiile părților, nefiind lovite de nulitate.
Consideră că, acțiunea reconvențională privind constatarea caracterului abuziv și 
declararea nulității absolute a dobânzii prevăzute la pct. 3.3. din condiții generale și pct. 
5. din condiții particulare din contractele de credit nr. 49027 din 23 martie 2021 și nr. 
50465 din 28 octombrie 2021, este neîntemeiată si urmează a fi respinsă.
În ceea ce privește solicitarea pârâtului/reclamant Fodor Mușet, privind declararea 
nulă a clauzelor ce prevăd încasarea dobânzii de întârziere/penalitate, comunică că 
potrivit condițiilor generale ale contractului de credit nr. 49027 din 23 martie 2021, 
părțile au convenit: la pct. 3.5. „pentru încălcarea termenelor de scadență a ratelor 
creditului, debitorul plătește băncii o dobândă de întârziere conform condițiilor 
particulare, aplicată la suma creditului neachitat în termen, pentru toată perioada de 
întârziere”;
Potrivit condițiilor particulare ale contractului de credit sus menționat, părțile au 
convenit: la pct. 12. „Pentru utilizarea creditului peste termenele de scadență a ratelor 
creditului prevăzute în graficul de plăți, debitorul va plăti o dobândă de întârziere egală 
cu 5 (cinci) puncte procentuale față de rata dobânzii indicate la punctul 5, aplicată la 
soldul creditului neachitat în termen, pentru perioada de întârziere, calculată pentru 
fiecare zi de întârziere pe baza următoarei formule: Sold credit restant x rata dobânzii de 
întârziere x Numărul de zile 365(366).
La fel, potrivit condițiilor generale ale contractului de credit nr. 50465 din 28 
octombrie 2021, părțile au convenit: la pct. 3.5. „pentru încălcarea termenelor de scadență 
a ratelor creditului, debitorul plătește băncii o dobândă de întârziere conform condițiilor 
particulare, aplicată la suma creditului neachitat în termen, pentru toată perioada de 
întârziere”;
Potrivit condițiilor particulare ale contractului de credit sus menționat, părțile au 
convenit: la pct. 12. „Pentru utilizarea creditului peste termenele de scadență a ratelor 
creditului prevăzute în graficul de plăți, debitorul plătește penalitatea în mărime de 
0,12%, pentru fiecare zi de întârziere, care se va aplica la soldul creditului neachitat în 
termenul de baza următoarei formule: Sold credit restant x Penalitate x Numărul de zile.
Totodată, la semnarea contractelor de credit, părțile au evaluat convențional și 
prealabil eventualele prejudicii pe care debitorul va fi obligat să le plătească în cazul 
neexecutării obligației la care s-a îndatorat.
Deși Fiodor Mușet, prin semnarea contractelor de credit menționate, s-a obligat să 
restituie creditul, dobânda și a altor plăți aferente, în condițiile prevăzute de contractele 
de credite, acesta nu și-a executat obligațiile în condițiile și termenii indicați în contract.
Totodată, a mai menționat că la momentul adresării reclamantului/pârât în instanța 
de judecată, pârâtul/reclamant înregistra o întârziere la achitarea ratelor la credit de 231 
zile.
Deși pârâtul a recepționat somațiile de plată la 13 octombrie 2024 și respectiv la 14 
ianuarie 2025, acesta nu a negat acest fapt și nici nu a întreprins măsuri de stingere a 
datoriei. Or, potrivit prevederilor art. 123 alin. (6) din Codul de procedură civilă, faptele 
invocate de una din părți nu trebuie dovedite în măsura în care cealaltă parte nu le-a 
negat.
Ținând cont de prevederile contractuale, de perioada de întârziere și de faptul 
executării necorespunzătoarea a obligațiilor contractuale din partea lui Fiodor Mușet, 
respectiv consideră că cerința privind încasare dobânzii de întârziere în mărime de 492,80 
lei conform contractului de credit nr. 49027 din 23 martie 2021 și 609,85 lei conform 
contractului de credit nr. 50465 din 28 octombrie 2021 și pe o perioadă de întârziere de 
231 zile este întemeiată și legală și nu este disproporțională în raport cu sumele creditelor 
acordate în mărime de 60000 lei și 30000 lei.
La fel, consideră drept rezonabile sume solicitate cu titlul de dobândă 
majorată/penalitate, fiind în echilibru cu drepturile și obligațiile părților, având în vedere 
că pârâtul a acceptat calcularea acestora prin semnarea contractelor de credit.
În ceea ce privește, obiecțiile pârâtului/reclamant Fiodor Mușet privind 
nerespectarea de către Banca Comercială „EXIMBANK” Societate pe Acțiuni a 
prevederilor art. 15, alin. (7) lit. a) din Legea nr. 202 din 12.07,2.013 privind contractele 
de credit pentru consumatori, banca aduce la cunoștință că, pârâtul/reclamant Fiodor 
Mușet încearcă să inducă în eroare instanța de judecată cu privire la faptul că 
reclamantul/pârât Banca Comercială „EXIMBANK” Societate pe Acțiuni nu a respectat 
prevederile art. 15 alin. (7) lit. a) din Legea nr. 202 din 12.07.2013 privind contractele de 
credit pentru consumatori.
Conform prevederilor art. 15 alin. (7) lit. a) din Legea nr. 202 din 12.07.2013 se 
stipulează că: „se interzice: a) aplicarea ratei dobânzii de credit anuale specificate în 
contractul de credit, pe o zi de credit dacă aceasta depășește 50 %, iar toate celelalte plăți 
aferente cu excepția dobânzii, ce depășește 0,04% din valoarea totală a creditului, pentru 
termenul de utilizare a creditului de către consumatori. 
Respectiv, conform prevederilor contractuale, dobânda de întârziere se aplică doar 
la ratele creditului restant si neachitat.
Totodată, conform scadențarului, cea mai mică rată de rambursare a creditului este 
la data de 24 mai 2021 în mărime de 680,95 lei, iar cea mai mare rată de rambursare a 
creditului este la data de 23 februarie 2026 în mărime de 1348,68 lei.
Prin urmarea, calculul dobânzii de întârziere pentru 1 zi restantă din rata neachitată 
se poate prezenta în felul următor: 1348,68 lei x 18,45% (13,45% +5%) x 1 (una zi) = 
0,68 lei/zi x 365
Conform prevederilor art. 15 alin. (7) lit. a) din Legea nr. 202 din 12.07.2013 se 
stipulează că: „se interzice: a) aplicarea dobânzii de întârziere dacă aceasta depășește 
0,04 % din valoarea totală a creditului, pe o zi de credit. Valoarea totală a creditului este 
de 60000 lei, 0,04 % din valoarea totală a creditului înseamnă 24 lei (60000 lei x 0,04 %).
Respectiv, dacă debitorul nu v-a achita cea mai mare rată a creditului de 1348,68 lei 
conform graficului de plăți, atunci, creditorul va calcula dobânda de întârziere în mărime 
de 0,68 lei pentru fiecare zi de întârziere, ceea ce nu depășește suma de 24 lei care 
constituie 0,04 % din valoarea totală a creditului.
Exact este situația şi la creditul nr. 50465 din 28 octombrie 2021, care conform 
scadențarului, cea mai mică rată de rambursare a creditului este la data de 24 ianuarie 
2022 în mărime de 338,32 lei, iar cea mai mare rată de rambursare a creditului este la 
data de 28 octombrie 2026 în mărime de 677,91 lei.
Deci, calculul penalității pentru 1zi restantă din rata neachitată se poate prezenta în 
felul următor: 677.91 lei x 0.12% x 1 (una zi) 0.81 lei/zi;
Respectiv, valoarea totală a creditului este de 30000 lei, 0,04 % din valoarea totală a 
creditului înseamnă 12 lei (30000 lei x 0,04 %).
Astfel, reclamantul/pârât Banca Comercială „EXIMBANK” Societate pe Acțiuni a 
respectat prevederile art. 15 alin. (7) lit. a) din Legea nr. 202 din 12.07.2013 privind 
contractele de credit pentru consumatori.
Solicită reprezentantul Băncii Comerciale „EXIMBANK” Societate pe Acțiuni 
respingerea cererii reconvenționale depusă de avocatul Ion Bălănuță în interesele 
pârâtului Fodor Mușet către Banca Comercială „EXIMBANK” Societate pe Acțiuni 
privind declararea caracterului abuziv și declararea nulității absolute, ca neîntemeiată și 
nefondată.
Prin încheierea din 03 iulie 2025, s-a primit spre examinare acțiunea 
reconvențională depusă de avocatul Ion Bălănuță în interesele pârâtului Fiodor Mușet 
împotriva Banca Comercială „EXIMBANK” Societate pe Acțiuni privind declararea 
nulității clauzelor contractuale.
Totodată, prin încheiere din aceiași dată, s-a atras în proces în calitate de Autoritate 
Publică – Comisia Națională a Pieței Financiare.
Iar, prin încheierea din 22 iulie 2025, s-a constat imposibilitatea examinării cererii 
de chemare în judecată cu valoare redusă depusă de Banca Comercială „EXIMBANK” 
Societate pe Acțiuni împotriva lui Fiodor Mușet cu privire la încasarea datoriei și a 
cheltuielilor de judecată și acțiunea reconvențională depusă de avocatul Ion Bălănuță în 
interesele pârâtului Fiodor Mușet împotriva Banca Comercială „EXIMBANK” Societate 
pe Acțiuni cu privire la declararea nulității clauzelor contractuale, în procedura cererii cu 
valoare redusă și s-a dispus examinarea cauzei în procedură generală.
Reprezentantul reclamantei/pârâtei Banca Comercială „EXIMBANK” Societate pe 
Acțiuni pe acțiunea reconvențională cât și pârâtul/reclamant pe acțiunea reconvențională 
Fiodor Mușet și reprezentantul acestuia, avocatul Ion Bălănuță, în ședință de judecată nu 
s-au prezentat, însă prin cerere au solicitat examinarea cauzei în lipsă, astfel instanța de 
judecată a dispus examinarea cauzei în lipsa acestora.
Aprecierea instanței de judecată:
Audiind participanți la proces, examinând probele administrate întru dovedirea 
celor invocate și raportându-le per ansamblu la prevederile legale ce guvernează litigiul, 
instanța de judecată conchide de a admite cererea de chemare în judecată depusă de 
Banca Comercială „EXIMBANK” Societate pe Acțiuni împotriva lui Fiodor Mușet cu 
privire la încasarea datoriei și a cheltuielilor de judecată și de a respinge acțiunea 
reconvențională depusă de Fiodor Mușet împotriva Banca Comercială „EXIMBANK” 
Societate pe Acțiuni cu privire la declararea nulității clauzelor contractuale din 
următoarele considerente.
În conformitate cu prevederile art. 5 alin. (1) Cod de procedură civilă, orice 
persoană interesată este în drept să se adreseze în instanța judecătorească, în modul 
stabilit de lege, pentru a-și apăra drepturile încălcate sau contestate, libertățile și 
interesele legitime. 
În corespundere cu art. 118 alin. (1) și (3) Cod de procedură civilă, fiecare parte 
trebuie să dovedească circumstanţele pe care le invocă drept temei al pretenţiilor şi 
obiecţiilor sale dacă legea nu dispune altfel. Circumstanţele care au importanţă pentru 
soluţionarea justă a cauzei sânt determinate definitiv de instanţa judecătorească pornind 
de la pretenţiile şi obiecţiile părţilor şi ale altor participanți la proces, precum şi de la 
normele de drept material şi procedural ce urmează a fi aplicate. 
Potrivit art. 121 alin. (1) Cod de procedură civilă, instanţa judecătorească reţine spre 
examinare şi cercetare numai probele pertinente care confirmă, combat ori pun la îndoială 
concluziile referitoare la existenţa sau inexistenţa de circumstanţe, importante pentru 
soluţionarea justă a cazului. 
Art.130 alin. (1)-(3) Cod de procedură civilă, prevede că, instanţa judecătorească 
apreciază probele după intima ei convingere, bazată pe cercetarea multiaspectuală, 
completă, nepărtinitoare şi nemijlocită a tuturor probelor din dosar în ansamblul şi 
interconexiunea lor, călăuzindu-se de lege. Nici un fel de probe nu au pentru instanţa 
judecătorească o forţă probantă prestabilită fără aprecierea lor. Fiecare probă se apreciază 
de instanţă privitor la pertinenţa, admisibilitatea, veridicitatea ei, iar toate probele în 
ansamblu, privitor la legătura lor reciprocă şi suficienţa pentru soluţionarea cauzei.
Conform art. 9 alin. (1) Cod civil, drepturile și obligațiile civile apar în temeiul 
legii, precum și în baza actelor persoanelor fizice și juridice care, deși nu sânt prevăzute 
de lege, dau naștere la drepturi și obligații civile, pornind de la principiile legislației 
civile. Alin. (2) lit. a) al aceluiași articol, atestă că drepturile și obligațiile civile apar din 
contracte și din alte acte juridice.
În temeiul art. 10 alin. (1) Cod civil, persoanele fizice și juridice participante la 
raporturile juridice civile trebuie să își exercite drepturile și să își execute obligațiile cu 
bună-credință, în acord cu legea, cu contractul, cu ordinea publică și cu bunele moravuri. 
Buna-credință se prezumă până la proba contrară. 
Astfel, în cadrul ședinței de judecată, instanța a constatat că, la 23 martie 2021, 
Banca Comercială „EXIMBANK” Societate pe Acțiuni și Fiodor Mușet au încheiat 
contractul de credit nr. 49027, prin care banca a acordat lui Fiodor Mușet un credit în 
mărime de 60 000 lei, fiind eliberat într-o singură tranșă, prin transfer la contul curent al 
debitorului deschis la bancă, pe un termen de 60 luni, calculat din data semnării 
contractului de credit, cu data finală a scadenței 28 martie 2025. Creditul va fi utilizat 
pentru necesități personale, inclusiv și pentru refinanțarea împrumutului beneficiat de la 
alte bănci/instituții financiare (f.d.9-12).
La fel, s-a stabilit că, la 28 octombrie 2021, Banca Comercială „EXIMBANK” 
Societate pe Acțiuni și Fiodor Mușet au încheiat contractul de credit nr. 50465, prin care 
banca a acordat lui Fiodor Mușet un credit în mărime de 30 000 lei, fiind eliberat într-o 
singură tranșă, prin transfer la contul curent al debitorului deschis la bancă, pe un termen 
de 60 luni, calculat din data semnării contractului de credit, cu data finală a scadenței 28 
octombrie 2026. Creditul va fi utilizat pentru necesități personale, inclusiv și pentru 
refinanțarea împrumutului beneficiat de la alte bănci/instituții financiare (f.d.14-17).
Potrivit pct.2.1 și pct.2.2 din contractele citate, banca va pune la dispoziția 
debitorului suma creditului stabilit în condițiile particulare doar după ce debitorul va face 
dovada îndeplinirii, de o manieră satisfăcătoare pentru bancă, iar debitorul este dator să 
ramburseze integral și de sine stătător creditul și plățile aferente, iar banca poate pretinde 
debitorului executarea integrală a obligațiilor asumate conform prezentului contract.
Articolul 992 alin. (1) Cod civil, prevede că contractul este acordul de voință 
realizat între două sau mai multe persoane prin care se stabilesc, se modifică sau se sting 
raporturi juridice, iar potrivit art. 993 alin. (2) din Codul civil, părțile contractante pot 
încheia în mod liber, în limitele dispozițiilor legale imperative, contracte și pot stabili 
conținutul lor.
Astfel, instanța de judecată, atestă că între părțile litigante s-a stabilit un raport 
juridic în baza contractelor de credit nr. 49027 din 23 martie 2021 și nr. 50465 din 28 
octombrie 2021, în virtutea căruia și-au asumat drepturi și obligații sinalagmatice, sânt 
responsabile în egală măsură de executarea acestora, reieșind din prevederile normelor 
legale precizate, în modul corespunzător și în termenii stabiliți, în conformitate cu 
prevederile legii sau ale contractului. 
Conform art. 1763 alin. (1) Cod civil, prin contractul de credit, o bancă sau o 
organizație de creditare nebancară (creditor) se obligă să pună la dispoziția unei alte 
persoane (debitor) o sumă de bani ca împrumut, cu condiția rambursării ei, a plății 
dobânzii și a altor plăți aferente, sau își asumă orice alt angajament de a achiziționa o 
creanță sau de a efectua o plată, de a prelungi termenul de rambursare a datoriei sau de a 
emite orice garanții. (2) Contractul de credit se încheie în scris. (3) Față de contractul de 
credit se aplică prevederile referitoare la contractul de împrumut în măsura în care 
regulile prezentului capitol nu prevăd altfel sau din esența contractului de credit nu reiese 
contrariul. (4) Dispozițiile prezentei secțiuni se aplică împrumuturilor acordate de către 
bănci sau organizații de creditare nebancară, precum și alte organizații care acordă credite 
în baza legii. 
Articolul 1769 Cod civil, prevede că (1) creditorul poate rezolvi contractul și cere 
restituirea creditului și a sumelor aferente dacă: a) debitorul a devenit insolvabil; b) 
debitorul nu a oferit garanțiile cerute sau a redus fără acordul creditorului garanțiile 
oferite; c) debitorul nu plătește dobânda în termenul stabilit; d) debitorul nu a executat 
obligația de restituire a cel puțin 2 tranșe ale creditului, atunci când contractul prevede 
restituirea creditului în rate; e) există alte cazuri prevăzute de lege sau de contract. (2) 
Rezoluțiunea contractului suspendă imediat utilizarea creditului, însă creditorul va acorda 
debitorului un termen de cel puțin 15 zile pentru restituirea sumelor utilizate și a sumelor 
aferente. (3) Debitorul poate, în orice moment, să declare rezoluțiunea contractului de 
credit, ce prevede plata unei dobânzi fluctuante, cu condiția notificării creditorului în 
termen de 7 zile de la primirea notificării despre modificarea dobânzii. (4) Debitorul 
poate rezolvi contractul în care s-a convenit asupra unei dobânzi fixe pentru un anumit 
termen dacă obligația de plată a dobânzii încetează înaintea termenului stabilit pentru 
restituirea creditului și nu se convine asupra unei alte dobânzi. Termenul de preaviz este 
de 15 zile. (5) Rezoluțiunea pentru motivul indicat la alin.(1) lit. d) produce efecte doar 
atunci când creditorul a acordat debitorului un termen de 15 zile pentru plata sumei 
restante, iar plata nu a fost făcută.
Față de contractul de credit se aplică prevederile referitoare la contractul de 
împrumut în măsura în care regulile prezentului capitol nu prevăd altfel sau din esența 
contractului de credit nu reiese contrariul.
Conform art. 1242 alin.(1) Cod civil, prin contractul de împrumut o parte 
(împrumutător) se obligă să dea în proprietate celeilalte părți (împrumutatul) bani sau alte 
bunuri fungibile, iar aceasta se obligă să restituie banii în aceeași sumă sau bunuri de 
același gen, calitate și cantitate la expirarea termenului pentru care i-au fost date. 
La caz, instanța reține că pct. 7.1. lit. c) din contractelor de credit nr. 49027 din 23 
martie 2021 și nr. 50465 din 28 octombrie 2021, îi acordă dreptul reclamantei Banca 
Comercială „EXIMBANK” Societate pe Acțiuni, să declare rezoluțiunea prezentului 
contract și să ceară restituirea creditului și achitarea plăților aferente la producerea 
oricăruia dintre următoarele cazuri: debitorul nu restitui în termen și în volum deplin 
două tranșe ale creditului, nu achită dobânda aferentă și sau alte sume plătibile băncii, nu 
execută alte obligații ce rezultă din prezentul contract sau încalcă alte obligațiuni sale 
pecuniare rezultate din alte contracte încheiate cu banca contracte.
Totodată, conform pct. 9.1. în care părţile convin asupra unei alte conduite în cadrul 
condiţiilor particulare sau pe parcursul derulării Contractului de Credit, debitorul se 
obligă să ramburseze băncii creditul primit de către debitor şi să plătească dobânda, 
comisioanele şi alte plăţi aferente, după caz, în termenele şi în sumele convenite prin 
contractul de credit. În cazul în care se va ajunge la executarea silită a obligaţiilor, 
debitorul va achita inclusiv dobânda de întârziere calculată la soldul restant al creditului 
pe toată perioada cuprinsă între scadenţă şi până la ultimul act de executare.
Drept urmare, potrivit calculului datoriilor nerambursate la situația din 09 aprilie 
2025 pe contractul de credit nr. 49027 din 23 martie 2021, Fiodor Mușet înregistrează 
față de Banca Comercială „EXIMBANK” Societate pe Acțiuni o datorie în sumă totală 
de 26030,66 lei și anume - suma creditului restant în sumă de 23508,14 lei, - dobânda 
restantă în sumă de 2029,72 lei și dobânda majorată pentru neplata la scadență a 
creditului în mărime de 492,80 lei. Iar, pe contractul de credit nr. 50465 din 28 octombrie 
2021, pârâtul înregistrează o datorie în sumă totală de 17765,08 lei, formată din: - suma 
creditului nerestituit în mărime de - 15862,81 lei, suma dobânzii contractuale restante – 
1292,42 lei și suma dobânzii de întârziere în mărime de - 609,85 lei (f.d. 24).
Astfel, în scopul soluționării amiabile a litigiului, Banca Comercială 
„EXIMBANK” Societate pe Acțiuni, prin notificările nr. 030102-04/17 din 03 octombrie 
2024 și nr. 08-14 din 09 ianuarie 2025, a somat pârâtul Fiodor Mușet despre achitarea în 
termen de 15 zile calendaristice, a datoriei ce derivă din contractelor de credit nr. 49027 
din 23 martie 2021 și nr. 50465 din 28 octombrie 2021 (f.d. 21-23), însă cerințele 
înaintate au fost ignorate și datoria împrumutului nu a fost achitată.
În temeiul art. 901 alin. (5) Cod civil, neexecutarea obligației înseamnă orice 
abatere, cu sau fără justificare, de la executarea corespunzătoare a obligației și include 
neexecutarea totală sau parțială a obligației, executarea necorespunzătoare sau cu 
întârziere a obligației. Aliniatul 1 al acestui articol prevede că, atunci când, fără 
justificare, pârâtul nu își execută obligația, creditorul poate, în condițiile legii și, după 
caz, ale contractului, la alegerea sa: a) să ceară executarea silită a obligației; b) să 
suspende executarea obligației corelative; c) să reducă obligația sa corelativă; d) să 
recurgă la rezoluțiunea contractului; e) să ceară plata de despăgubiri pentru prejudiciul 
suferit prin neexecutare; f) să exercite orice alt mijloc juridic de apărare, prevăzut de lege 
sau contract, pentru realizarea dreptului său încălcat prin neexecutare. 
Prin urmare, luând în considerare faptul că, în termenul acordat, pârâtul nu și-a 
onorat integral obligațiile contractuale față de reclamantă, la 09 aprilie 2025 Banca 
Comercială „EXIMBANK” Societate pe Acțiuni s-a adresat în instanța de judecată cu 
prezenta acțiune civilă, prin care a solicitat încasarea de la Fiodor Mușet, a datoriei 
aferente contractelor de credit nr. 49027 din 23 martie 2021 şi nr. 50465 din 28 octombrie 
2021 în mărime totală de 43795,74 lei.
Referitor la pretenția reclamantei Banca Comercială „EXIMBANK” Societate pe 
Acțiuni privind încasarea soldul creditului neachitat de Fiodor Mușet, instanța o 
apreciază ca fiind întemeiată din următoarele considerente.
Conform art. 774 alin. (1) în coroborare cu art. 775 alin. (1) Cod civil, în virtutea 
raportului obligațional, creditorul este în drept să pretindă de la debitor executarea unei 
prestații, iar debitorul este ținut să o execute. Prestația poate consta în a da, a face sau a 
nu face. Debitorul și creditorul trebuie să se comporte cu bună-credință și diligență la 
momentul nașterii, pe durata existenței, la momentul executării și stingerii obligației.
Articolul 776 Cod civil, prevede că, obligaţiile se nasc din contract, fapt ilicit 
(delict) şi din orice alt act sau fapt susceptibil de a le produce în condiţiile legii. Iar art. 
858 alin. (1) și (2) Cod civil, stabilește că, temeiul executării rezidă în existenţa unei 
obligaţii. Obligaţia trebuie executată în modul corespunzător, cu bună-credinţă, la locul şi 
în momentul stabilit. 
Reținând circumstanțele litigiului, instanța constată că, la 23 martie 2021, Banca 
Comercială „EXIMBANK” Societate pe Acțiuni, a acordat debitorului Fiodor Mușet un 
credit în mărime de 60 000 lei, pe un termen de 60 luni, calculat din data semnării 
contractului de credit, cu data finală a scadenței 28 martie 2025.
 La fel, s-a stabilit că, la 28 octombrie 2021, Banca Comercială „EXIMBANK” 
Societate pe Acțiuni a acordat debitorului Fiodor Mușet un credit în mărime de 30 000 
lei, pe un termen de 60 luni, calculat din data semnării contractului de credit, cu data 
finală a scadenței 28 octombrie 2026.
Totodată, din conținutul cererii de chemare în judecată și materialele cauzei, rezultă 
cu certitudine că Banca Comercială „EXIMBANK” Societate pe Acțiuni și-a executat 
obligația asumate prin contractele de credit nr. 49027 și nr. 50465 și a oferit pârâtului 
credite în mărime de 60000 lei și 30000 lei, fapt ce se confirmă prin ordinele de plată nr. 
110775324 din 23 martie 2021 și nr.122313724 din 28 octombrie 2021 (f.d.19-20), iar 
pârâtul nu și-a executat obligațiile contractuale și nu a achitat integral creditele acordate 
de reclamant cu costurile aferente.
De asemenea, Fiodor Mușet și-a asumat obligația de a rambursa creditele conform 
graficului de plăți în termen de 60 luni, până la data de 23 martie 2026 și 28 octombrie 
2026, precum și toate plățile indicate în contract. 
Instanța de judecată notează că, reieșind din calculul privind datoriile, debitorul 
Fiodor Mușet la data depunerii acțiunii în instanța de judecată, înregistrează față de 
Banca Comercială „EXIMBANK” Societate pe Acțiuni, datorii la soldul creditului în 
baza contractului de credit nr. 49027 din 23 martie 2021 în mărime de 23508,14 lei, iar în 
baza contractul de credit nr. 50465 din 28 octombrie 2021, în mărime de 15862,81 lei. 
Conform art. 1247 alin. (1) din Codul civil, împrumutatul trebuie să restituie 
împrumutul în termenul și în modul stabilit în contract. Dacă nu au fost stabilite dobânzi, 
el are dreptul să restituie împrumutul și până la expirarea termenului.
Raportând prevederile legale menționate supra la cele stabilite în ședința de 
judecată, instanța a stabilit că, pârâtul Fiodor Mușet nu și-a onorat obligațiunile 
contractuale privind achitarea sumei datorate reclamantului în termenele stabilite, 
acumulând în acest fel restanță la plata creditelor, respectiv instanța de judecată va admite 
pretenția reclamantei și va încasa de la Fiodor Mușet în beneficiul Băncii Comerciale 
„EXIMBANK” Societate pe Acțiuni, datoria în baza contractului de credit nr. 49027 din 
23.03.2021, în sumă de 23508,14 lei și datoria în baza contractului de credit nr. 50465 din 
28.10.2021, în sumă de 15862,81 lei.
Or, s-a stabilit cu certitudine că pârâtul s-a obligat să restituie valoarea totală a 
creditului potrivit obligațiilor contractuale asumate la data semnării contractului. Deci, 
instanța apreciază drept rezonabile sumele solicitate, fiind în echilibru cu drepturile și 
obligațiile părților ce decurg din contractele privind acordarea creditelor.
Cu privire la pretenția reclamantei Banca Comercială „EXIMBANK” Societate pe 
Acțiuni privind încasarea dobânzii contractuale, instanța reține următoarele.
Reieșind din clauzele contractuale, instanța reține că, pct. 5 a condițiilor particulare 
la contractului de credit nr. 49027 din 23 martie 2021, rata dobânzii este fixă și constituie 
13,45 % anual. Iar, conform pct. 5 a condițiilor particulare la contractului de credit nr. 
50465 din 28 octombrie 2021, rata dobânzii este fixă și constituie 12,95 % anual.
Conform pct. 6 a condițiilor particulare la contractului de credit nr. 49027 din 23 
martie 2021, dobânda anuală efectivă constituie 14,31% anual. Iar, potrivit pct. 6 a 
condițiilor particulare la contractului de credit nr. 50465 din 28 octombrie 2021, dobânda 
anuală efectivă constituie 13,74% anual. Valoarea totală plătibilă de către debitor, 
calculată la data încheierii prezentului contract, este indicată în graficul de plăți. 
Astfel, potrivit pct. 3.1. al contractelor de credit nr. 49027 și nr. 50465, părțile au 
stipulat, pentru creditul pus la dispoziție de Bancă, debitorul este obligat să achite băncii 
dobânda, începând cu data încheierii prezentului contract și până la rambursarea integrală 
a creditului.
Potrivit pct. 3.2., pct. 3.3. și pct. 3.4. din contractele de credit citate, rata dobânzii 
aplicată creditului este exprimată în procent anual și poate fi fixă sau flotantă. Valoarea, 
tipul și modalitatea de calcul a ratei dobânzii se stabilesc în condițiile particulare. 
Dobânda acumulată va fi plătită de debitor lunar după cum este stipulat în condițiile 
particulare și în graficul de plăți.
Iar, conform pct. 3.7. din contractele de credit nr. 49027 și nr. 50465, la momentul 
încheierii contractului de credit, dobânda anuală efectivă (DAE) plătibilă de către debitor, 
este menționată în condițiile particulare, aceasta se compune din rata dobânzii anuale la 
credit și din alte costuri aferente creditului (în condițiile legii), și se exprimă în procent 
anual din valoare totală a creditului. DAE este variabilă și se schimbă în condițiile 
modificării ratei dobânzii (Rd) și altor costuri aferente creditului, în conformitate cu 
prezentul contract. 
Conform prevederilor art. 1244 Cod civil, (1) În baza contractului de împrumut, 
părțile pot prevedea și plata unei dobânzi, a cărei rată anuală nu poate depăși dublul ratei 
de referință CHIBOR înregistrată în ziua bancară anterioară datei în care părțile au 
stipulat rata dobânzii. În sensul prezentului alineat, rata de referință CHIBOR este rata 
calculată în modul stabilit de Banca Națională a Moldovei, în baza cotațiilor 
orientative/ferme ale băncilor contributorii pentru plasarea mijloacelor bănești în lei 
moldovenești la alte bănci, pe termen de 12 luni. (2) Interdicția prevăzută la alin. (1) nu 
se aplică dobânzilor percepute sau plătite de către Ministerul Finanțelor, Banca Națională 
a Moldovei, de băncile comerciale, de asociațiile de economii și împrumut, organizațiile 
de creditare nebancară, precum și în alte cazuri prevăzute de lege. (3) Rata dobânzii prin 
care se încalcă dispozițiile alin. (1) se reduce de drept până la rata maximă permisă 
conform alin. (1). Orice clauză contrară este nulă. (4) În sensul prezentului articol, prin 
dobândă se înțelege atât sumele socotite în bani cu acest titlu, cât și alte prestații, sub 
orice titlu sau denumire, la care împrumutatul se obligă drept preț al utilizării 
împrumutului. (5) Suma de bani împrumutată este purtătoare de dobândă din ziua în care 
a fost remisă împrumutatului. (6) Se plătește dobândă la expirarea fiecărui an pentru 
perioada dintre momentul indicat la alin. (5) și cel al restituirii împrumutului dacă în 
contract nu este prevăzut altfel. (7) În cazul în care împrumutatul nu plătește dobânda în 
termen, împrumutătorul poate cere restituirea imediată a împrumutului și a dobânzii 
aferente. 
În temeiul art. 1764 Cod civil, (1) Părțile contractului de credit pot conveni asupra 
unei dobânzi fixe sau flotante. (2) Creditorul nu poate modifica în mod unilateral 
mărimea dobânzii decât în cazurile prevăzute de lege sau de contract. În cazul când 
contractul prevede dreptul băncii sau a organizației de creditare nebancară de a modifica 
în mod unilateral mărimea dobânzii, aceasta se va efectua în funcție de rata de bază a 
Băncii Naționale, de rata inflației și de evoluția pieței financiare bancare și nebancare, 
ţinîndu-se cont de principiul echității. (3) Creditorul îl va anunța în scris pe debitor despre 
modificarea mărimii dobânzii cu cel puțin 10 zile înainte de modificare. Mărimea nouă a 
dobânzii se va aplica la soldul, existent la data modificării, al creditului. 
În corespundere cu prevederile art. 874 alin. (1) Cod civil, în cazul în care, conform 
legii sau contractului, obligația este purtătoare de dobândă, se plătește o dobândă egală cu 
rata de bază a Băncii Naționale a Moldovei aplicabilă conform alin. (2) dacă legea sau 
contractul nu prevede o altă rată. 
Conform prevederilor art. 3 din Legea nr. 202 din 12.07.2013, privind contractele 
de credit pentru consumatori, rata fixă a dobânzii aferente creditului reprezintă 
convenirea părților, în contractul de credit, asupra unei rate a dobânzii aferente creditului 
pentru întreaga durată a contractului de credit sau asupra mai multor rate ale dobânzii 
aferente creditului pentru termene parțiale, aplicând exclusiv un procentaj fix stabilit. În 
cazul în care nu sânt fixate toate ratele dobânzii aferente creditului în contractul de credit, 
se consideră că rata dobânzii aferente creditului este fixă numai pentru termene parțiale 
pentru care ratele dobânzii aferente creditului sânt stabilite exclusiv printr-un procentaj 
fix specific convenit în momentul încheierii contractului de credit. 
Prin urmare, în ceea ce privește solicitarea reclamantei de a încasa de la pârât 
dobânda contractuală în baza contractului de credit nr. 49027 din 23.03.2021 în cuantum 
de 2029,72 lei, iar în baza contractului de credit nr. 50465 din 28.10.2021, în mărime de 
1292,42 lei, instanța apreciază că aceasta este întemeiată din punct de vedere juridic. 
În speță, potrivit pct. 3.1. –3.4. ale contractelor de credit, părțile au convenit expres 
că debitorul este obligat să achite băncii dobânda, începând cu data încheierii prezentului 
contract și până la rambursarea integrală a creditului și dobânda acumulată va fi plătită de 
debitor lunar după cum este stipulat în condițiile particulare și în graficul de plăți.
 Prin semnarea contractului, pârâtul și-a asumat în mod liber și conștient aceste 
obligații, dobânda constituind un element esențial al relației contractuale și o 
contraprestație pentru folosirea fondurilor puse la dispoziție de reclamant.
Având în vedere că pârâtul nu și-a executat obligațiile contractuale, respectiv nu a 
rambursat creditele conform graficului, instanța constată că reclamantul este îndreptățit să 
recupereze sumele datorate cu titlu de dobândă contractuală. 
În consecință, cererea privind încasarea din contul pârâtului, în beneficiul 
reclamantei, a sumelor de 2029,72 lei și 1292,42 lei este justificată și urmează a fi admisă 
integral. Totodată, instanța reține că această dobândă reprezintă contravaloarea folosinței 
capitalului reclamantului pe perioada în care pârâtul a beneficiat de acesta fără a-l restitui 
la termen.
Prin urmare, în lipsa oricăror probe contrare, instanța de judecată consideră oportun 
de a încasa de la pârâtul Fiodor Mușet  în beneficiul Băncii Comerciale „EXIMBANK” 
Societate pe Acțiuni dobânda contractuală în baza contractului de credit nr. 49027 din 
23.03.2021 în cuantum de 2029,72 lei, iar în baza contractului de credit nr. 50465 din 
28.10.2021, în mărime de 1292,42 lei.
În ceea ce privește pretenția reclamantei Banca Comercială „EXIMBANK” 
Societate pe Acțiuni privind încasarea dobânzii majorate (penalitate), instanța reține 
următoarele.
Conform art. 942 Cod civil, (1) În cazul în care o sumă de bani nu este plătită la 
scadență, creditorul are dreptul la dobândă de întârziere pentru suma respectivă din data 
imediat următoare scadenței plății până la data în care s-a efectuat plata, la rata prevăzută 
la alin. (2) ori la o altă rată prevăzută de dispozițiile legale speciale. (2) Rata dobânzii de 
întârziere este egală cu rata prevăzută la art. 874 plus 5 puncte procentuale pe an, în cazul 
în care pârâtul este un consumator, sau 9 puncte procentuale pe an, în celelalte cazuri. Cu 
toate acestea, dacă înainte de scadență obligația pecuniară era purtătoare de dobândă 
prevăzută de contract, în scopul determinării ratei dobânzii de întârziere, creditorul poate 
înlocui rata prevăzută la art. 874 cu rata dobânzii prevăzute de contract. (3) Pârâtul 
consumator are dreptul să facă dovada că prejudiciul suferit de creditor ca urmare a 
întârzierii plății este mai mic decât rata legală a dobânzii de întârziere. (4) În cazul în care 
s-a stipulat o clauză penală, creditorul poate să ceară, la alegere, fie dobânda de întârziere 
calculată conform dispozițiilor prezentului articol, fie penalitatea pentru întârziere. De 
asemenea, creditorul poate cere despăgubiri pentru prejudiciul cauzat în partea 
neacoperită de dobânda de întârziere. (5) Pe perioada în care suma de bani nu este plătită 
la scadență cu justificare, pârâtul datorează doar dobânda de întârziere la rata prevăzută la 
art. 874. Pârâtul consumator nu datorează asemenea dobândă de întârziere. (6) Orice 
clauza contrară dispozițiilor prezentului articol în detrimentul consumatorului este lovită 
de nulitate absolută. 
Articolul 1248 Cod civil, stabilește că, (1) În cazul în care împrumutatul nu restituie 
în termen împrumutul, dispozițiile art. 942 se aplică în modul corespunzător dacă legea 
sau contractul nu prevede altfel. (2) Dacă în contract este prevăzută restituirea 
împrumutului în rate și împrumutatul nu le restituie în modul stabilit, împrumutătorul 
poate cere restituirea imediată a întregului împrumut și a dobânzii aferente în condițiile 
stabilite la art. 864 alin. (2) și (4). (3) În cazul în care nu poate restitui bunul, 
împrumutatul trebuie să plătească valoarea acestuia calculată în funcție de locul și timpul 
executării obligației.
Deci, potrivit pct. 3.5. din contractele de credit menționate, pentru încălcarea 
termenelor de scadență a ratelor creditului, debitorul plătește băncii o dobândă de 
întârziere conform condițiilor particulare aplicată la suma creditului neachitat în termen, 
pentru toată perioada de întârziere. 
Iar, conform pct. 9.1. din contractele de credit din speță, rezultă că, astfel decât în 
cazul în care părţile convin asupra unei alte conduite în cadrul condiţiilor particulare sau 
pe parcursul derulării Contractului de Credit, debitorul se obligă să ramburseze băncii 
creditul primit de către debitor şi să plătească dobânda, comisioanele şi alte plăţi aferente, 
după caz, în termenele şi în sumele convenite prin contractul de credit. În cazul în care se 
va ajunge la executarea silită a obligaţiilor, debitorul va achita inclusiv dobânda de 
întârziere calculată la soldul restant al creditului pe toată perioada cuprinsă între scadenţă 
şi până la ultimul act de executare.
La caz, conform pct. 12. din condițiile particulare a contractului de credit nr. 49027 
din 23 martie 2021, indică că părțile au convenit ca, pentru utilizarea creditului peste 
termenele de scadență a ratelor creditului prevăzute în graficul de plăți, debitorul plătește 
o dobândă de întârziere egală cu 5 (cinci) puncte procentuale față de rata dobânzii 
indicate la punctul 5, aplicată la soldul creditului neachitat în termen pentru perioada de 
întârziere, calculată pentru fiecare zi de întârziere pe baza formulei indicate.
La fel, conform pct. 12. din condițiile particulare a contractului de credit nr. 50465 
din 28 octombrie 2021, indică că părțile au convenit ca, pentru utilizarea creditului peste 
termenele de scadență a ratelor creditului prevăzute în graficul de plăți, debitorul plătește 
o penalitate în mărime de 0,12% pentru fiecare zi de întârziere, care se va aplica la soldul 
creditului neachitat în termen pe baza formulei indicate.
În speță, instanța constată că, solicitarea de încasare a dobânzii majorate în baza 
contractului de credit nr. 49027 din 23.03.2021 în mărime de 492,80 lei și  în baza 
contractului de credit nr. 50465 din 28.10.2021 în sumă de 609,85 lei, nu este 
disproporționată în raport cu suma creditului acordat în mărime de 60000 lei și de 30000 
lei. 
Mai mult, potrivit materialelor cauzei, pârâtul Fiodor Mușet a acceptat condițiile 
precontractuale inclusiv dobânzii majorate în cazul admiterii restanțelor, ori prin 
semnătura executată de către el la cererea solicitării creditelor și retragerii mijloacelor 
bănești cât și a contractelor, se atestă consimțământul lui cu condițiile contractelor.
Respectiv, instanța apreciază drept rezonabile sumele solicitate, fiind în echilibru cu 
drepturile și obligațiile părților ce decurg din contractele privind acordarea creditelor. 
Deoarece, reieșind din conținutul art.942, art.1765 Cod civil, aceasta reprezintă o 
modalitate de despăgubire pentru întârzierea executării obligațiilor pecuniare, 
considerându-se că are loc folosirea mijloacelor financiare străine. Or, executarea tardivă 
a obligației pecuniare cauzează inevitabil prejudicii creditorului, prejudicii ce urmează a 
fi reparate de debitor, indiferent de motivul întârzierii.
În astfel de circumstanțe, instanța de judecată consideră necesar de a încasa de la 
Fiodor Mușet în beneficiul Băncii Comerciale „EXIMBANK” Societate Pe Acțiuni suma 
dobânzii în baza contractului de credit nr. 49027 din 23.03.2021 în mărime de 492,80 lei 
și  în baza contractului de credit nr. 50465 din 28.10.2021 în sumă de 609,85 lei, ca fiind 
o sumă rezonabilă. 
Or, probe contrare nu au fost prezentate, iar potrivit art. 118 alin. (1) Cod de 
procedură civilă, fiecare parte trebuie să dovedească circumstanțele pe care le invocă 
drept temei al pretențiilor și obiecțiilor sale dacă legea nu dispune altfel.
În concluzie, instanța de judecată menționează că, pârâtul nu și-a onorat 
obligațiunea de rambursare a creditului în totalitate, iar aceste obligații reiese din 
contractele încheiate și semnate între părți, unde și-au expus voința de a executa 
prevederile contractului, fapt ce impune pârâtul la executarea acestor obligații.
Referitor la acțiunea reconvențională depusă de reprezentantul 
pârâtului/reclamantului, avocatul Ion Bălănuță.
În cadrul ședinței de judecată, reprezentantul pârâtului/reclamantului, avocatul Ion 
Bălănuță a înaintat acțiune reconvențională împotriva Băncii Comerciale „EXIMBANK” 
Societate Pe Acțiuni, prin care a solicitat constatarea caracterului abuziv și declararea 
nulității absolute a pct. 3.3. din condiții generale și pct. 6 din condiții particulare în partea 
ce prevăd obligația de plată a dobânzii în mărime 14,31% anual și pct. 3.5 din condiții 
generale și pct. 12 din condiții particulare în partea ce prevăd obligația de plată a dobânzii 
de întârziere egală cu 5 puncte procentuale față de rata dobânzii contractuale din 
contractul de credit nr. 49027 din 23 martie 2021 și pct. 3.3. din condiții generale și pct. 6 
din condiții particulare în partea ce prevăd obligația de plată a dobânzii în mărime 
13,75% anual și pct. 3.5 din condiții generale și pct. 12 din condiții particulare în partea 
ce prevăd obligația de plată a dobânzii de întârziere egală cu 5 puncte procentuale față de 
rata dobânzii contractuale din contractul de credit nr. 50465 din 28 octombrie 2021, 
invocând că reclamantul nu a negociat și nici nu a avut posibilitatea reală de a negocia și 
de a se familiariza cu condițiile contractuale.
Conform art. 947 Cod civil, clauza penală este o prevedere contractuală prin care 
părţile evaluează anticipat prejudiciul, stipulând că debitorul, în cazul neexecutării 
obligaţiei, urmează să remită creditorului o sumă de bani sau un alt bun (penalitate). Prin 
clauză penală se poate garanta numai o creanţă valabilă. Penalitatea poate fi stipulată în 
mărime fixă sau sub forma unei cote din valoarea obligaţiei garantate prin clauza penală 
sau a părţii neexecutate, inclusiv sub forma unei dobânzi de întârziere. Părţile pot conveni 
asupra unei penalităţi mai mari decât prejudiciul. Debitorul nu este obligat să plătească 
penalitate în cazul în care neexecutarea obligaţiei este justificată. Nulitatea obligaţiei 
atrage nulitatea clauzei penale. Nulitatea clauzei penale nu atrage nulitatea obligaţiei.
Instanța de judecată a constatat că, potrivit pct. 3.1., pct. 3.2., pct. 3.3. și pct. 3.4. al 
contractelor de credit nr. 49027 și nr. 50465, părțile au convenit că, pentru creditul pus la 
dispoziție de Bancă, debitorul este obligat să achite băncii dobânda, începând cu data 
încheierii prezentului contract și până la rambursarea integrală a creditului. Rata dobânzii 
aplicată creditului este exprimată în procent anual și poate fi fixă sau flotantă. Valoarea, 
tipul și modalitatea de calcul a ratei dobânzii se stabilesc în condițiile particulare. 
Dobânda acumulată va fi plătită de debitor lunar după cum este stipulat în condițiile 
particulare și în graficul de plăți.
Deci, din materialele cauzei, rezultă cert că, la încheierea contractului de credit nr. 
49027 din 23 martie 2021, Fiodor Mușet s-a obligat să achite Băncii Comerciale 
„EXIMBANK” Societate pe Acțiuni, dobândă fixă, care la momentul încheierii 
contractului constituia 13, 45 % anual.
La fel, și la încheierea contractului de credit nr. 50465 din 28 octombrie 2021, 
Fiodor Mușet s-a obligat să achite Băncii Comerciale „EXIMBANK” Societate pe 
Acțiuni, dobândă fixă, care la momentul încheierii contractului constituia 12, 95 % anual.
În continuare, instanța reține că, potrivit condițiilor pct. 3.5 prevăzute din 
contractele de credit nr. 49027 și nr. 50465 părțile au convenit că, pentru încălcarea 
termenelor de scadență a ratelor creditului, debitorul plătește băncii o dobândă de 
întârziere conform condițiilor particulare aplicată la suma creditului neachitat în termen, 
pentru toată perioada de întârziere.
Așadar, conform pct. 12. din condițiile particulare a contractului de credit nr. 49027 
din 23 martie 2021, la fel părțile au convenit că, pentru utilizarea creditului peste 
termenele de scadență a ratelor creditului prevăzute în graficul de plăți, debitorul plătește 
o dobândă de întârziere egală cu 5 (cinci) puncte procentuale față de rata dobânzii 
indicate la punctul 5, aplicată la soldul creditului neachitat în termen pentru perioada de 
întârziere, calculată pentru fiecare zi de întârziere pe baza formulei indicate, și anume: 
Sold Credit restant x rata dobânzii de întârziere x Numărul de zile de întârziere 365(6) 
(f.d. 12 verso).
Iar, conform pct. 12. din condițiile particulare a contractului de credit nr. 50465 din 
28 octombrie 2021, de asemenea părțile au convenit că, pentru utilizarea creditului peste 
termenele de scadență a ratelor creditului prevăzute în graficul de plăți, debitorul plătește 
o penalitate în mărime de 0,12% pentru fiecare zi de întârziere, care se va aplica la soldul 
creditului neachitat în termen pe baza formulei indicate, și anume: Sold Credit restant x 
Penalitate x Numărul de zile de întârziere (f.d. 17 verso).
 Conform art.(1) din Legea privind contractele de credit pentru consumatori nr.202 
din 12.07.2013, scopul prezentei legi este dezvoltarea cadrului legal necesar pentru 
asigurarea protecției intereselor economice ale consumatorilor prin crearea de condiții 
echitabile pentru obținerea creditelor de consum, precum şi prin stabilirea unor norme de 
comportament responsabil al creditorilor în acordarea creditelor pentru consumatori.
În conformitate cu prevederile art.2 alin.(1) din Legea privind contractele de credit 
pentru consumatori nr.202 din 12.07.2013, domeniul de reglementare al prezentei legi 
sânt contractele de credit pentru consumatori. 
Articolul 3 din Legea privind contractele de credit pentru consumatori nr.202 din 
12.07.2013 prevede că, în sensul prezentei legi, noțiunile utilizate au următoarele 
semnificații: consumator – persoană fizică care intenționează să comande ori să procure 
sau care comandă, procură ori folosește produse şi servicii pentru necesități nelegate de 
activitatea de antreprenor sau cea profesională; creditor – persoană fizică sau juridică care 
acordă sau se angajează să acorde credite sau împrumuturi fiind în exercițiul activității 
sale comerciale sau profesionale; contract de credit pentru consumatori – contract prin 
care un creditor acordă sau se angajează să acorde unui consumator un credit sub forma 
de amânare la plată, împrumut sau alte facilități similare, cu excepția contractului pentru 
prestarea de servicii în mod continuu sau pentru furnizarea de bunuri de același fel, atunci 
când consumatorul plătește pentru acestea în rate, pe toată durata furnizării lor.
În temeiul art.5 alin.(1) și (2) lit. a) coroborat cu alin. (3) lit. m) din Legea privind 
contractele de credit pentru consumatori nr.202 din 12.07.2013, creditorul şi, dacă este 
cazul, intermediarul de credit furnizează consumatorului, în baza clauzelor şi a condițiilor 
de creditare oferite de către creditor, precum şi, după caz, a preferințelor exprimate şi a 
informațiilor furnizate de către consumator, informațiile necesare care să îi permită 
consumatorului să compare mai multe oferte pentru a putea lua o decizie informată cu 
privire la eventuala încheiere a unui contract de credit. Informațiile precontractuale sânt 
furnizate: a) cu suficient timp înainte, dar cel puțin cu 15 zile calendaristice înainte ca un 
consumator să încheie un contract de credit sau să accepte o ofertă. Perioada de 15 zile 
poate fi redusă cu acordul scris al consumatorului. Informațiile precontractuale cuprind o 
avertizare privind consecințele neefectuării plăților.
Reiterând normele de drept citate supra, instanța de judecată reține că, conform 
clauzelor contractuale din contractele de credit menționate, debitorul este obligat să 
achite băncii dobânda, începând cu data încheierii prezentului contract și până la 
rambursarea integrală a creditului, iar în cazul neonorării de către debitor a obligațiilor 
asumate de rambursare a creditelor în termenele şi sumele stabilite conform contractelor 
de credit, creditorul va fi în drept să calculeze în modul prevăzut în condițiile generale și 
să încaseze penalitatea egală cu 5 (cinci) puncte procentuale față de rata dobânzii indicate 
la punctul 5, aplicată la soldul creditului neachitat în termen pentru perioada de întârziere, 
calculată pentru fiecare zi de întârziere, precum și o penalitate în mărime de 0.12 % 
pentru fiecare zi de întârziere care se va aplica la soldul creditului neachitat .(f.d.12,17 
verso) 
În acest sens, instanța reține că, răspunderea civilă contractuală presupune un raport 
juridic obligațional, în temeiul căruia debitorul este ținut să-l despăgubească pe creditor 
pentru neexecutarea, sau executarea necorespunzătoare a obligațiilor prevăzute de 
contract.
Prin urmare, instanța conchide că, reclamantul/pârâtul a indicat concret formula de 
calculare pentru care a fost percepută dobânda în cauză, astfel încât să ofere 
consumatorului toate informațiile necesare. Mai mult, reieșind din caracterul contractelor, 
care sunt cu titlul oneros, deci dobânda respectivă reprezintă interesul economic urmărit 
de reclamant. 
Instanța de judecată notează că, potrivit calculului datoriei din 09 aprilie 2025  
Fiodor Mușet a admis restanțe la contractul de credit nr. 49027 din 23 martie 2021 
acumulând o datorie în sumă totală de 26030,66 lei și anume - suma creditului restant în 
sumă de 23508,14 lei, - dobânda restantă în sumă de 2029,72 lei și dobânda majorată 
pentru neplata la scadență a creditului în mărime de 492,80 lei. la fel, a admis restanțe și 
la contractul de credit nr. 50465 din 28 octombrie 2021, pârâtul înregistrează o datorie în 
sumă totală de 17765,08 lei, formată din: - suma creditului nerestituit în mărime de - 
15862,81 lei, suma dobânzii contractuale restante – 1292,42 lei și suma dobânzii de 
întârziere în mărime de - 609,85 lei, respectiv nu și-a onorat obligațiile contractuale pe 
deplin.
Totodată, este de reiterat că, reclamantul solicită încasarea penalității pentru o 
perioadă de 231 zile.
Drept urmare, Banca Comercială „EXIMBANK” Societate pe Acțiuni prin 
notificările nr. 030102-04/17 din 03 octombrie 2024 și nr. 08-14 din 09 ianuarie 2025, 
expediate în adresa pârâtului Fiodor Mușet a solicitat achitarea benevolă a datoriei 
contractuale acumulate pe contractele de credit, informându-l despre consecințele ce vor 
surveni în cazul neonorării obligațiunilor sale ce rezultă din clauzele contractelor de 
credit nominalizate, aceasta fiind recepționate de debitor, fapt confirmat prin avizele de 
recepție anexat la materialele cauzei.
 Or, deși pârâtul a recepționat notificările, nu a negat acest fapt, nu a expediat careva 
obiecții în adresa creditorului referitor la dezacordul cu clauzele contractuale și nici nu a 
întreprins măsuri de stingere a datoriei. Or, potrivit prevederilor art. 123 alin. (6) Cod de 
procedură civilă, faptele invocate de una din părți nu trebuie dovedite în măsura în care 
cealaltă parte nu le-a negat. 
Instanța decelează că, prin semnarea contractelor de credit, părțile au evaluat 
convențional și prealabil eventualele prejudicii pe care debitorul va fi obligat să le 
plătească în cazul neexecutării obligației la care s-a îndatorat.
Mai mult, instanța de judecată notează că, dobânda majorată nu este una excesivă în 
raport cu sumele datorate, având în vedere că pârâtul a acceptat calcularea acestora prin 
semnarea contractelor de credit.
Astfel, instanța relevă că, în cazul în care pârâtul Fiodor Mușet nu și-a onorat cu 
bună credință obligațiunile contractuale și a înregistrat restanțe la restituirea creditelor 
contractate, fapt ce au generat sancțiunile de neexecutare prevăzute de contracte precum 
dobânzi contractuale și penalități, instanța consideră că faptul dat, acordă dreptul 
reclamantului de a solicita încasarea dobânzii și penalității de întârziere rezultate din 
contractele de credit, or, pârâtul nu și-a onorat obligațiile contractuale asumate.
Prin urmare, Banca Comercială „EXIMBANK” Societate pe Acțiuni, are dreptul la 
remunerație în schimbul creditelor acordate pe durata contractelor și ținând cont de 
cuantumul creditului de 60000 lei și 30000 lei, și perioada de utilizare 60 luni, instanța de 
judecată consideră că dobânda contractuală și dobânda de întârziere este o sumă 
rezonabilă și nu creează un dezechilibru semnificativ între drepturile și obligațiile 
părților, nefiind lovite de nulitate.
Reieșind din prevederile normelor citate supra, acțiunea reconvențională privind 
constatarea caracterului abuziv și declararea nulității absolute a dobânzii prevăzute la  
pct. 3.3. din condiții generale și pct. 6 din condiții particulare în partea ce prevăd 
obligația de plată a dobânzii în mărime 14,31% anual și pct. 3.5 din condiții generale și 
pct. 12 din condiții particulare în partea ce prevăd obligația de plată a dobânzii de 
întârziere egală cu 5 puncte procentuale față de rata dobânzii contractuale din contractul 
de credit nr. 49027 din 23 martie 2021 și pct. 3.3. din condiții generale și pct. 6 din 
condiții particulare în partea ce prevăd obligația de plată a dobânzii în mărime 13,75% 
anual și pct. 3.5 din condiții generale și pct. 12 din condiții particulare în partea ce prevăd 
obligația de plată a dobânzii de întârziere egală cu 5 puncte procentuale față de rata 
dobânzii contractuale din contractul de credit nr. 50465 din 28 octombrie 2021, este 
neîntemeiată si urmează a fi respinsă. 
Cu referire la cerința reclamantei Banca Comercială „EXIMBANK” Societate pe 
Acțiuni privind încasarea cheltuielilor de judecată cu titlul de taxă de stat și taxă de 
timbru, instanța de judecată menționează următoarele. 
În conformitate cu art. 82 Cod de procedură civilă, cheltuielile de judecată se 
compun din taxa de stat și din cheltuielile de judecare a cauzei.
În conformitate cu prevederile art. 83 Cod de procedură civilă, taxa de stat 
reprezintă o sumă care se percepe, în temeiul legii, de către instanța judecătorească în 
beneficiul statului de la persoanele în ale căror interese se exercită actele procedurale de 
judecare a cauzei civile sau cărora li se eliberează copii de pe documente din dosar. În 
acțiunile patrimoniale, taxa de stat se determină în funcție de caracterul și valoarea 
acțiunii, iar în acțiunile nepatrimoniale și în alte cazuri prevăzute de lege, în proporții 
fixe, conform Legii taxei de stat. 
Conform prevederilor art. 94 alin. (l) Cod de procedură civilă, instanța 
judecătorească obligă partea care a pierdut procesul să plătească, la cerere, părții care a 
avut câștig de cauză cheltuielile de judecată. Dacă acțiunea reclamantului a fost admisă 
parțial, acestuia i se compensează cheltuielile de judecată proporțional părții admise din 
pretenții, iar pârâtului - proporțional părții respinse din pretențiile reclamantului. 
Potrivit prevederilor anexei nr. 1, pct.1.1.2. la Legea taxei de stat nr. 213 din 31 
iulie 2023, pentru cererile de chemare în judecată, dacă valoarea acțiunii este de 5 001-50 
000 lei taxa de stat constituie suma de 250 lei +4% din valoarea acțiunii care depășește 5 
001 lei.
Instanța menționează că, la depunerea cererii de chemare în judecată, Banca 
Comercială „EXIMBANK” Societate pe Acțiuni a achitat taxa de stat în mărime de 
1801,79 lei  și taxa de timbru în sumă de 200 lei fapt confirmat prin confirmarea achitării 
a notei de plată nr. 00 947375383267 și 00 928375059974 din 09 aprilie 2025 (f.d. 2-3),
Având în vedere concluziile instanței referitoare la temeinicia cererii de chemare în 
judecată depusă de Banca Comercială „EXIMBANK” Societate pe Acțiuni împotriva lui 
Fiodor Mușet cu privire la încasarea datoriei, prin prezenta hotărâre va fi dispusă şi 
încasarea din contul pârâtului în beneficiul reclamantei a cheltuielile de judecată pentru 
taxa de stat în sumă de 1801,79 lei și taxa de timbru în mărime de 200 lei.
În baza celor enunțate supra instanța de judecată conchide despre necesitatea de a 
admite integral cererea de chemare în judecată depusă de Banca Comercială 
„EXIMBANK” Societate pe Acțiuni împotriva lui Fiodor Mușet cu privire la încasarea 
datoriei și a cheltuielilor de judecată și de a respinge acțiunea reconvențională depusă de 
Fiodor Mușet împotriva Băncii Comerciale „EXIMBANK” Societate pe Acțiuni cu 
privire la declararea nulității clauzelor contractuale, ca neîntemeiată.
În conformitate cu art. 236, 238-241 Cod de procedură civilă, instanţa de judecată,-
h o t ă r ă ş t e:
Se admite cererea de chemare în judecată depusă de Banca Comercială 
„EXIMBANK” Societate pe Acțiuni împotriva lui Fiodor Mușet cu privire la încasarea 
datoriei și a cheltuielilor de judecată.
Se încasează de la Fiodor Mușet, născut la *****, domiciliat în sat. *****, r-nul 
*****, IDNP: *****, în beneficiul Băncii Comerciale „EXIMBANK” Societate pe 
Acțiuni, cu sediul în mun. Chişinău, bd. Ştefan cel Mare şi Sfânt, 171/1, IDNO: 
1002600010273, datoria în baza contractului de credit nr. 49027 din 23.03.2021, în sumă 
de 23508,14 (douăzeci și trei mii cinci sute opt, 14) lei, dobânda contractuală în mărime 
de 2029,72 (două mii douăzeci și nouă, 72) lei, penalitatea în mărime de 492,80 (patru 
sute nouăzeci și doi, 80) lei și datoria în baza contractului de credit nr. 50465 din 
28.10.2021, în sumă de 15862,81 (cincisprezece mii opt sute șaizeci și doi, 81) lei, 
dobânda contractuală în mărime de 1292,42 (o mie două sute nouăzeci și doi, 42) lei, 
penalitatea în mărime de 609,85 (șase sute nouă, 85) lei, cheltuielile de judecată pentru 
taxa de stat în sumă de 1801,79 (o mie opt sute unu, 79) lei și taxa de timbru în mărime 
de 200 (două sute) lei. 
Se respinge acțiunea reconvențională depusă de Fiodor Mușet împotriva Băncii 
Comerciale „EXIMBANK” Societate pe Acțiuni cu privire la declararea nulității 
clauzelor contractuale.
Hotărârea cu drept de atac în termen de 30 de zile de la pronunțarea dispozitivului 
hotărârii la Curtea de Apel Nord, prin intermediul Judecătoriei Bălți, sediul Sîngerei.
 
Preşedintele şedinţei,
      judecătorul                                                                   Gheorghe CUGUT