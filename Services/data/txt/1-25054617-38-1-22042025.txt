Dosarul nr.1-64/2025                                                1-25054617-38-1-22042025 
 
S E N T I N Ț Ă
în numele Legii
11 decembrie 2025                                                                                         or. Rezina
Judecătoria Orhei, sediul Rezina, 
Instanța având în componență: 
Președintele ședinței, judecător                      Eugeniu Russ  
Grefieri   Corina Cebotari 
Natalia Catarău
Cu participarea:
Procurorului                                                        Vladimir Erhan  
Apărătorului                      Adrian Berezovschi   
Inculpatului Oleg Dugnean      
examinând în ședință judiciară publică, în procedură simplificată pe baza probelor 
administrate la faza de urmărire penală, cauza penală după învinuirea lui
Dugnean Oleg Grigore, născut la *****, originar şi 
domiciliat în s. ***** r-nul *****, cetăţean al Republicii 
Moldova, supus militar, studii superioare, căsătorit, un copil 
minor la întreţinere, angajat în calitate de brutar la SRL 
„Brodeţchii”, fără antecedente penale, IDNP *****, 
în săvârșirea infracțiunilor prevăzute de art. 264 1  alin. (3) Cod penal și art. 264 1  alin. (3) 
Cod penal.
Procedura de citare a fost legal executată.
Cauza s-a aflat pe rolul instanței de fond de la 22.04.2025 până la 11.12.2025.
A   C O N S T A T A T :
Fapta prejudiciabilă constatată.
1.1.  Dugnean Oleg la data de 15 martie 2025, pe la orele 17:50, deţinând permis de 
conducere valabil de categoria „B” cu nr. 988701820 din 04.05.1998, a condus autoturismul de 
model „Opel Astra” cu n/î KVF 912, prin s. Vadul-Raşcov, r-nul *****, unde a fost stopat de 
către angajaţii serviciului de patrulare al IP *****, iar ulterior, intenţionat, urmărind scopul de a 
se eschiva de răspundere pentru conducerea mijlocului de transport în stare de ebrietate, 
încălcând p.11 lit. i) al Regulamentului Circulaţiei Rutiere, aprobat prin Hotărârea Guvernului 
nr.357 din 13 mai 2009 conform cărora: „Conducătorul de vehicul, înainte de plecare şi în timpul 
deplasării, este obligat: să se supună, la solicitarea agentului de circulaţie, procedurii de testare a 
aerului expirat sau, după caz, examenului medical de recoltare a probelor biologice în vederea 
constatării alcoolemiei, consumului de droguri ori de alte substanţe psihotrope sau de 
medicamente cu efecte similare”, nu s-a supus cerinţelor legale ale colaboratorilor de poliţie şi a 
refuzat de a efectua testarea alcooloscopică cu aparatul „Drager” şi de a prelevarea probelor de 
sînge, fără careva motive întemeiate.
Astfel, prin acțiunile sale intenționate, Dugnean Oleg a comis infracțiunea prevăzută de art. 
2641 alin. (3) Cod penal, ”Conducerea mijlocului de transport cu depăşirea limitelor de alcool 
admisibile sau în stare de ebrietate produsă de alte substanţe” după indicii ”refuzul 
conducătorului mijlocului de transport de la testarea alcoolscopică”.
1.2.  Tot el, Dugnean Oleg la 11 septembrie 2025, aproximativ în jurul orei 19:20, dispunând 
de permis valabil de conducere cu nr. 988701820, cu categoria admisă ”B”, eliberat la 04 mai 
1998, de către ASP , conducând mijlocul de transport, autoturismul de model ”Opel Astra”, cu 
numărul de înmatriculare KVF 912, pe una din străzile s. ***** raionul *****, intenţionat, 
urmărind scopul de a se eschiva de răspundere pentru conducerea mijlocului de transport în stare 
de ebrietate, încălcând cerinţele: art. 22 alin.(4) lit. a); art. 23 alin.(3) lit. a), b); 32 alin. (4) lit. a), 
b) al Legii R. Moldova nr. 131 din 07.06. 2007 privind siguranţa traficului rutier, care prevede că 
: „ Participanţii la traficul rutier sânt obligaţi: să cunoască şi să respecte prevederile prezentei 
legi, ale altor acte legislative şi ale actelor normative în vigoare în domeniu”;„Conducătorul de 
autovehicul este obligat: a) să cunoască şi să respecte Regulamentul circulaţiei rutiere; b) să se 
supună, la solicitarea agentului de circulaţie, procedurii de testare a aerului expirat şi 
examenului medical de recoltare a probelor biologice în vederea constatării alcoolemiei ori 
consumului de droguri şi de alte substanţe psihotrope sau de medicamente cu efecte similare”; 
”Participanţii la traficul rutier sunt obligaţi să cunoască şi să respecte prevederile prezentei 
legi, ale altor acte legislative şi ale actelor normative în vigoare in domeniu, să manifeste un 
comportament care să asigure fluenţa şi siguranţa traficului, să nu pericliteze siguranţa unor 
alţi participanţi la trafic, să nu cauzeze prejudicii mediului înconjurător, proprietăţii publice sau 
private” ; art.25 alin. (2), (3), (4) al Legii R. Moldova nr. 320 din 27 decembrie 2012 „ Cu 
privire la activitatea poliţie şi statutul poliţistului, care prevede că: „Cerinţele legale ale 
poliţistului înaintate în procesul exercitării atribuţiilor de serviciu sânt obligatorii pentru 
executare de către toate persoanele fizice şi juridice. Neîndeplinirea cerinţelor legale ale 
poliţistului, precum şi alte acţiuni sau inacţiuni ce împiedică exercitarea atribuţiilor sale atrag 
după sine răspunderea stabilită de legislaţie.     (4) Cerinţele poliţistului şi acţiunile întreprinse 
de el în exerciţiul funcţiunii se prezumă a fi legitime atât timp cât, în condiţiile şi ordinea 
prevăzute de lege, nu se stabileşte contrariul, pct.3 ; pct. 11 lit.i) ; 14 lit.a) al Regulamentului 
circulaţiei rutiere, aprobat prin Hotărârea Guvernului nr.357 din 13 mai 2009, care prevede că: 
”Participanţii la trafic sânt obligaţi să respecte regulile de circulaţie, semnificaţia mijloacelor 
de semnalizare rutieră, semnalele şi indicaţiile agentului de circulaţie, condiţiile tehnice ale 
prezentului Regulament şi prin acţiunile lor să nu cauzeze prejudiciu altor participanţi la trafic, 
să nu-i expună pericolului, precum şi să nu creeze neîntemeiat obstacole circulaţiei care ar 
depăşi pe acele care sânt provocate de circumstanţe iminente”; „Conducătorul de vehicul, 
înainte de plecare şi în timpul deplasării, este obligat:să se supună, la solicitarea agentului de 
circulaţie, procedurii de testare a aerului expirat sau, după caz, examenului medical de 
recoltare a probelor biologice în vederea constatării alcoolemiei, consumului de droguri ori de 
alte substanţe psihotrope sau de medicamente cu efecte similare;”; ”Persoana care conduce un 
autovehicul trebuie să posede şi, la cererea lucrătorului de poliţie, ofiţerului echipei mobile a 
Serviciului Vamal, este obligată să înmâneze pentru control: permisul de conducere perfectat pe 
numele său, valabil pentru categoria (subcategoria) din care face parte autovehiculul condus; ”, 
nu s-a supus cerinţelor legale ale colaboratorilor de poliţie al INSP a IGP a MAI, Lupan Aliona 
şi Cernalev Igor, aflaţi în exerciţiul funcţiunii şi anume în misiune de patrulare şi menţinerea 
ordinii publice, de a efectua testarea alcoolscopică, în vederea stabilirii stării de ebrietate, dar a 
refuzat efectuarea testării alcoolscopice, în vederea stabilirii stării de ebrietate şi a naturii ei, fără 
careva motive întemeiate, fapt fixat prin procesul verbal privind constatarea faptei de conducere 
a mijlocului de transport în stare de ebrietate alcoolică, din 11 septembrie 2025.
Astfel, prin acțiunile sale intenționate, Dugnean Oleg a comis infracțiunea prevăzută de art. 
2641 alin. (3) Cod penal, ”Conducerea mijlocului de transport cu depăşirea limitelor de alcool 
admisibile sau în stare de ebrietate produsă de alte substanţe” după indicii ”refuzul 
conducătorului mijlocului de transport de la testarea alcoolscopică”.
1.3.  Prin încheierea Judecătoriei Orhei sediul Rezina din 07 octombrie 2025, s-a dispus 
conexarea cauzei penale nr. 1-173/25 privind învinuirea lui Dugnean Oleg Grigore de comiterea 
infracţiunii prevăzute de art. 264 1 alin. (3) Cod penal, cu cauza penală nr. 1-64/2025 privind 
învinuirea lui Dugnean Oleg Grigore de comiterea infracţiunii prevăzute de art. 264 1 alin. (3) 
Cod penal, pentru judecare într-o procedură unică, atribuindu-i numărul de înregistrare 1-
64/2025. 
Privind procedura. 
2.În ședința de judecată preliminară, până la începerea cercetării judecătorești, inculpatul 
Dugnean Oleg a înaintat o cerere, semnată autentic de acesta, prin care a solicitat examinarea 
cauzei în baza probelor administrate la faza de urmărire penală, conform prevederilor art. 364 1 
din Codul de procedură penală, indicând că recunoaște în totalitate faptele indicate în rechizitorii, 
recunoaște vina în săvârșirea infracțiunilor  incriminate şi nu solicită administrarea altor probe 
noi.
În ședință de judecată, inculpatul a confirmat veridicitatea cererii întocmite și a susținut 
admiterea acesteia, reiterând că recunoaște vina în comiterea faptelor incriminate.
La fel, apărătorul Adrian Berezovschi, care acționează în interesele inculpatului Dugnean 
Oleg, în ședință de judecată a confirmat autenticitatea cererii întocmite și a susținut admiterea 
acestora, cu examinarea cauzei în procedura simplificată.
Acuzatorul de stat Ion Mîrza, în ședință de judecată a considerat posibil admiterea cererii şi 
examinarea cauzei în procedură simplificată.
Instanța de judecată atestă că potrivit prevederilor art. 364 1, alin. (1) din Codul de 
procedură penală, până la începerea cercetării judecătorești, inculpatul poate declara, personal 
prin înscris autentic, că recunoaște săvârșirea faptelor indicate în rechizitoriu și solicită ca 
judecata să se facă pe baza probelor administrate în faza de urmărire penală.
Totodată, conform prevederilor alin. (2) al aceluiași articol, judecata nu poate avea loc pe 
baza probelor administrate în faza de urmărire penală, decât dacă inculpatul declară că 
recunoaște în totalitate faptele indicate în rechizitoriu și nu solicită administrarea de noi probe.
De asemenea, în conformitate cu prevederile art. 364 1, alin. (4) din Codul de procedură 
penală, instanța de judecată admite, prin încheiere, cererea dacă din probele administrate rezultă 
că faptele inculpatului sânt stabilite și dacă sânt suficiente date cu privire la persoana sa pentru a 
permite stabilirea unei pedepse și procedează la audierea inculpatului potrivit regulilor de audiere 
a martorului.
Reieșind din cele expuse supra, instanța de judecată, remarcând faptul că semnătura 
inculpatului Dugnean Oleg din cererea întocmită este autentică, susținută de acesta personal în 
şedinţă de judecată, iar conţinutul acestei cereri, prin care inculpatul recunoaște faptele 
incriminată lui, cuprinde o manifestare de voință suficient de clară, dar şi că ultimul a solicitat ca 
judecarea să se facă în baza probelor administrate în cursul urmăririi penale, precum și nu 
pretinde la administrarea unor probe noi, reiterând toate aceste argumente și în ședință de 
judecată, instanța de judecată a admis prin încheiere protocolară cererea inculpatului Dugnean 
Oleg cu privire la judecarea cauzei în ordinea prevăzută de art. 364 1 din Codul de Procedură 
Penală, adică în baza probelor administrate în cadrul urmăririi penale și a procedat la audierea 
acestora conform regulilor de audierea a martorului.
În acest sens, instanța de judecată ține să menționeze că potrivit prevederilor art. 325, alin. 
(1) din Codul de procedură penală ”judecarea cauzei în primă instanță se efectuează numai în 
privința persoanei puse sub învinuire și numai în limitele învinuirii formulate în rechizitoriu”. 
Or, norma articolului 325, alin. (1) din Codul de procedură penală, fiind guvernată de principiul 
contradictorialității dintre părți, impune un rol pasiv al instanței în disputa dintre părți. 
Astfel, reieșind din rațiunea normei indicate supra, cât și de faptul că acuzatorul de stat nu 
a obiectat asupra cererii înaintate, dar și din faptul că, instanța nu poate din oficiu, să agraveze 
situația persoanei decât în limitele învinuirii redate în rechizitorii au condiționat admiterea cererii 
inculpatului de examinare în procedură simplificată.
Mai mult ca atât, instanța studiind materialele dosarelor, a constat că fapta inculpatului este 
stabilită și denotă suficiente date cu privire la personalitatea acestuia, pentru a permite stabilirea 
unei pedepse, rechizitoriile în spețe sunt întocmite în conformitate cu prevederile art. 296 din 
Codul de procedură penală, iar fapta imputată acuzatului au fost just încadrate conform 
dispozițiilor prevăzute de Codul penal.
Subsecvent, instanța de judecată a mai stabilit că actele de urmărire penală nu prezintă 
semne pentru a fi lovite de nulitate absolută, din considerentul că materialele dosarului penal nu 
conțin careva indici că la faza de urmărire penală ar fi fost încălcat principiul legalității în 
administrarea probelor, că ar fi fost încălcate drepturile și libertățile fundamentale garantate de 
Convenția Europeană, iar participanții la proces nu au formulat cereri referitoare la constarea 
acestor circumstanțe.
Concomitent, instanţa precizează că nici litera, nici spiritul art. 6 din Convenţie nu 
împiedică o persoană să renunţe de bunăvoie la garanţiile unui proces echitabil în mod expres 
sau tacit, dar înainte să se considere că un acuzat a renunţat implicit, prin comportamentul său, la 
un drept important din perspectiva art. 6, trebuie să se stabilească faptul că putea să prevadă în 
mod rezonabil consecinţele actelor sale [a se vedea Hermi împotriva Italiei (MC), par. 74; 
Sejdovic împotriva Italiei (MC), par. 87], iar la caz, inculpatul a înaintat cerere autenticată în 
acest sens, a susţinut-o în prezenţa apărătorului, fiind notificat inclusiv despre consecinţele 
examinării cauzei în procedură simplificată.
Poziţia inculpatului în şedinţă de judecată.
3.În şedinţă de judecată, inculpatul Dugnean Oleg, prin expunere factologică ce nu 
contravine învinuirii formulate în rechizitoriu, după depunerea jurământului conform art. 108 din 
Codul de procedură penală şi fiind preîntâmpinat de răspunderea penală pentru oferirea 
declarațiilor intenționate false, a indicat că pe la mijlocul lunii martie 2025 se deplasa cu 
autovehiculul său cu un coleg de clasă, s-au dus în satul vecin după niște iepuri, colegul de clasă 
era servit. A fost oprit de colaboratorii de poliție, i s-a propus să sufle în aparatul Drager. A 
refuzat, cerând să i se arăte vre-un document că au dreptul, în caz contrar să fie chemat alt 
echipaj de poliție. La Inspectoratul de Poliție a fost constatat refuzul. A menționat, că nu a servit 
băuturii alcoolice, colegul său era în stare de ebrietate și echipajul care l-a stopat a simțit miros 
de alcool în salon. Nu a depus plângeri pe colaboratori că nu au îndeplinit indicația de a prezenta 
certificatul. Al doilea caz a avut loc pe 11.09.2025, mașina era parcată la magazinul din 
marginea satului *****, r-l *****. A venit un echipaj de poliție, i s-a propus să sufle în aparatul 
Drager, a refuzat pe motiv, că nu era la volan. Inculpatul a specificat, că colaboratorii de poliție 
l-au preîntâmpinat că va fi sancționat în caz de refuz, a semnat procesele verbale respective.Nu 
era în stare de ebrietate, folosește niște ierburi pentru sănătate. 
Cu privire la aprecierea probelor și încadrarea juridică.
4.Potrivit art. 384 din Codul de procedură penală, instanța hotărăște asupra învinuirii 
înaintate inculpatului prin adoptarea sentinței de condamnare, de achitare sau de încetare a 
procesului penal. Sentința se adoptă în numele legii. Sentința instanței de judecată trebuie să fie 
legală, întemeiată și motivată. Instanța își întemeiază sentința numai pe probele care au fost 
cercetate în ședința de judecată.
Conform art. 389 alin. (1) și (2) din Codul de procedură penală, sentința de condamnare se 
adoptă numai în condiția în care, în urma cercetării judecătorești, vinovăția inculpatului în 
săvîrșirea infracțiunii a fost confirmată prin ansamblul de probe cercetate de instanța de judecată 
și nu poate fi bazată pe presupuneri.
Instanța de judecată reține că, sentința de condamnare nu poate fi întemeiată pe 
presupuneri. Sentința de condamnare trebuie să se bazeze pe probe exacte, când toate versiunile 
au fost verificate, iar divergențele apărute au fost lichidate și apreciate corespunzător. Toate 
îndoielile care nu pot fi înlăturate vor fi interpretate în favoarea inculpatului. Astfel, instanța de 
judecată este obligată prin prisma prevederilor art. 384 alin. (3) din Codul de procedură penală, 
să emită sentința legală, întemeiată și motivată, bazată pe principiile generale ale efectuării 
justiției.
Instanța de judecată remarcă că, în privința inculpatului Dugnean Oleg a fost pornită 
urmărirea penală și derulată cu respectarea legislației procesual penale în vigoare. La fel, în 
contextul art. 6 al Convenției pentru apărarea drepturilor omului și libertăților fundamentale, 
inculpatului i-a fost adus la cunoștință atât „natura” şi „cauza” acuzaţiei, cât și probele pe care 
se fundamentează aceasta, într-o manieră detaliată prin ordonanța de recunoaştere în calitate de 
bănuit, prin ordonanţa de punere sub învinuire și rechizitoriul întocmit.
În același timp, se impune a preciza că, potrivit prevederilor art. 6 din Convenție, în dreptul 
la un proces echitabil se atribuie și necesitatea motivării hotărârii. Sub acest aspect în cauzele 
Hiro Balani contra Spaniei, Vandehurk contra Olandei, Ruiz Torija contra Spaniei și Boldea 
contra României, Curtea Europeană a Drepturilor Omului a arătat că art.6 paragraful 1 din 
Convenție obligă instanțele să-și motiveze hotărârile. Amploarea acestei obligații poate varia 
însă în funcție de natura hotărârii, trebuind avute în vedere diversitatea solicitărilor pe care 
inculpata le-a formulat în fața instanței, precum și diferențele existente în fiecare stat contractant 
cu privire la dispozițiile legale obligatorii, cutume, opinii exprimate în doctrină, aplicabile în 
această materie.
De asemenea, CtEDO a arătat că obligația instanței de a motiva hotărârea pronunțată, este 
aceea de a demonstra părților că au fost ascultate (cauza Tatishvili contra Rusiei din 2007). La 
fel, art. 6 al Convenției implică în special în sarcina instanței obligația de a examina efectiv 
mijloacele, argumentele și ofertele de probă ale părților (cauzele Perez împotriva Franței și Van 
de Hurk împotriva Olandei).
În corespundere cu prevederile art. 93 alin. (1) Cod de procedură penală, probele sunt 
elemente de fapt dobândite în modul stabilit de prezentul cod, care servesc la constatarea 
existenței sau inexistenței infracțiunii, la identificarea făptuitorului, la constatarea vinovăției, 
precum și la stabilirea altor împrejurări importante pentru justa soluționare a cauzei.
În continuare, în conformitate cu art.101 alin.(1) și (2) din Codul de procedură penală, 
fiecare probă urmează să fie apreciată din punct de vedere al pertinenței, concludenții, utilității și 
veridicității ei, iar toate probele în ansamblu - din punct de vedere al coroborării lor. Judecătorul 
apreciază probele conform propriei convingeri, formate în urma examinării lor în ansamblu, sub 
toate aspectele și în mod obiectiv, călăuzindu-se de lege.
Astfel, instanța statuează că chiar dacă inculpatul Dugnean Oleg își recunoaște vina în 
comiterea infracțiunilor imputate, de către organul de urmărire penală au fost acumulate 
suficiente probe pertinente și concludente cu privire la caracterul infracțional al faptelor  comise, 
cât și a vinovăției acestuia în comiterea infracțiunilor după cum urmează din următoarele 
mijloace de probă acumulate la faza urmăririi penale și acceptate de inculpat:
- declarațiile martorului Macovei Ion, oferite la faza de urmărire penală și cercetate în 
instanța de judecată, potrivit cărora, activează în calitate de subofiţer superior al SP al SSP a IP 
*****. La data de 15 martie 2025 se afla în serviciul de 24 ore, împreună cu colegul de serviciu 
Buruian Ion, îndeplinindu-şi atribuţiile de serviciu. În perioada dată efectua patrularea cu 
automobilul de serviciu de model „Dacia Duster” cu numerele de înmatriculare MAI 9510. În 
timp ce patrula prin s. Vadul-Raşcov, r-nul *****, a observat cum se deplasa o unitate de 
transport de model „Opel Astra” cu n/î KVF912, care avea un mers neuniform, imediat ei au 
conectat girofarul şi semnalul sonor şi au stopat automobilul respectiv. Apropiindu-se de 
automobil a observat că, la volanul acestuia se află o persoană de gen masculin şi pe bancheta 
din faţă partea dreaptă se mai află o persoană la fel de gen masculin, neidentificată care nu a 
dorit să se prezinte. Tot în acel timp s-a prezenta şi a cerut actele la control, la care conducătorul 
automobilului a prezenta actele necesare pentru unitatea de transport şi permisul de conducere 
eliberat pe numele cet. Dugnean Oleg, locuitor al s. ***** r-nul *****. Din discuţiile duse cu 
conducătorul auto din cavitatea bucală a simţit un miros puternic de alcool. Tot atunci i-au 
propus să treacă testarea alcoolscopică şi acesta a refuzat categoric. Personal i-a comunicat faptul 
că refuzul sau eschivarea de la testarea alcoolscopică are consecinţe grave şi anume automat se 
porneşte un proces penal. Momentul stopării, discuţia şi propunerea conducătorului auto ca să fie 
supus testării alcoolscopice şi consecinţele refuzului, au fost înregistrate video. La fel video a 
fost înregistrat şi momentul când conducătorului mijlocului de transport i s-a propus de către ei şi 
prelevarea biologică a sângelui, la care ultimul la fel s-a refuzat. La cele relatate a menţiona 
faptul că el a fost instruit şi a studiat în modul corespunzător „Regulamentul cu privire la modul 
de utilizare a mijloacelor tehnice, inclusiv a mijloacelor de măsurare şi aparatajul medical din 
dotarea poliţiei aprobat prin HG nr. 1139/2003, Instrucţiuni privind modul de exploatare şi de 
testare alcoolscopică cu mijloacele tehnice de tip: „Drager 7510” şi a fost admis la utilizarea 
acestora în procesul de stabilire a concentraţiei de alcool/etanol în aerul expirat de persoana 
testată. Are un asemenea certificat, dar a fost valabil pînă la data de 14.02.2025 şi anul acesta, 
2025 în luna martie a susţinut din nou examen pentru eliberarea unui asemenea certificat. Din 
motiv că, ultimul a refuzat ca să fie testat alcoolscopic, el nu a chemat un alt echipaj de poliţie cu 
angajaţi care l-ar fi supus la testarea alcoolscopică, în cazul în care accepta acesta avea să fie 
testat de un alt angajat al poliţiei care are un asemenea certificat valabil. (f. d. 27-28, vol.I);
- declarațiile martorului Buruian Ion, oferite la faza de urmărire penală, care a declarat, 
că activează în calitate de subofiţer superior al SP al SSP a IP *****. La data de 15 martie 2025, 
se afla în serviciul de 24 ore, împreună cu colegul de serviciu Macovei Ion, efectuând patrularea 
cu automobilul de serviciu de model „Dacia Duster” cu numerele de înmatriculare MAI 9510. În 
timp ce patrulau prin s. Vadul-Raşcov r-nul *****, au observat un autoturism de model „Opel 
Astra” cu n/î KVF912, care avea un mers neuniform, imediat au conectat girofarul şi semnalul 
sonor şi au stopat automobilul respectiv. Apropiindu-se de automobil, a observat că la volanul 
acestuia se află o persoană de gen masculin şi pe bancheta din faţă partea dreaptă se mai află o 
persoană la fel de gen masculin, neidentificată, care nu a dorit să se prezinte. Tot în acel timp s-
au prezenta şi au cerut actele la control, la care conducătorul automobilului a prezentat actele 
necesare şi permisul de conducere eliberat pe numele cet. Dugnean Oleg, locuitor al s. ***** r-
nul *****. Din discuţiile duse cu conducătorul auto din cavitatea bucală s-a simţit un miros 
puternic de alcool. Tot atunci i s-a propus să treacă testarea alcoolscopică, dar acesta a refuzat 
categoric. Momentul stopării, discuţia şi propunerea conducătorului auto ca să fie supus testării 
alcoolscopice şi consecinţele refuzului, au fost înregistrate video. La fel video a fost înregistrat şi 
momentul cînd conducătorului mijlocului de transport i s-a propus de către ei şi prelevarea 
biologică a sângelui, la care ultimul la   fel s-a refuzat. Din motiv că ultimul s-a refuzat ca să fie 
testat alcoolscopic, Ion nu a chemat un alt echipaj de poliţie cu angajaţi care l-ar fi supus la 
testarea alcoolscopică, în cazul în care accepta acesta avea să fie testat de un alt angajat al 
poliţiei, care are un asemenea certificat valabil. (f.d. 29-31, vol.I);
-prin procesul verbal privind constatarea faptei de conducere a mijlocului de transport 
în stare de ebrietate alcoolică (în caz de refuz/eschivare de la testare din 15.03.2025, conform 
căruia conducătorul Dugnean Oleg a refuzat categoric testarea alcoolscopică. (f. d. 6, vol.I);
-prin îndreptarea către IMPS ***** din 15.03.2025, conform căruia conducătorul 
Dugnean Oleg a refuzat să primească copia îndreptării pentru determinarea concentraţiei 
alcoolului în sânge (f. d. 7, vol.I);
-prin procesul verbal de ridicare din 25.03.2025, conform căruia de la Dugnean Oleg a 
fost ridicat un permis de conducere cu nr. 988701820 din 04.05.1998 (f.d. 18, vol.I);
-prin procesul verbal de examinare a obiectului si anexare în calitate de corp delict,  
conform căruia a fost examinat un permis de conducere valabil de conducere de categoria „B” cu 
nr. 988701820 din 04.05.1998 (f.d. 19, vol.I);
-prin procesul verbal de examinare a obiectului si anexare în calitate de corp delict, 
confotm căruia a fost examinat şi anexat un CD cu înregistrări video de la momentul stopării şi 
propani testării alcoolscopice lui Dugnean Oleg care a refuzat categoric (f.d. 22-23, vol.I); 
- declarațiile martorului Lupan Mihaela, oferite la faza de urmărire penală și cercetate în 
instanța de judecată, potrivit cărora, la data de 11.09.2025 aproximativ pe la orele 19:00, fiind 
implicată în serviciu împreună cu colegul Cernalev Igor cu automobilul de serviciu de model 
”Dacia DUSTER”, n/î MAI 9699, activau pe teritoriul s. Vadul Raşcov, r-nul *****. La un 
moment dat au fost apelaţi de către Şeful SP al SSP a IP *****, comisar Macovei Nicolai, care i-
a solicitat să se deplaseze în localitatea *****, r-nul *****, precum că ar fi observat un 
automobil, care avea un mers haotic. Stopând acel automobil, avea suspiciunea că şoferul s-ar fi 
aflat în stare de ebrietate. Deplasându-se la faţa locului, şi anume pe strada centrală din s. ***** 
r-nul *****, pe marginea drumului era parcat un autoturism de model ”Opel Astra” cu n/î KVF 
912, şoferul căreia s-a stabilit a fi Dugnean Oleg. În preajmă era parcat şi autoturismul lui 
Macovei Nicolai. Din discuţia cu şoferul din cavitatea bucală se simţea miros puternic de alcool. 
La propunerea colegului de a fi supus testării alcoolscopice cu ajutorul aparatului „Drager” 
conducătorul Dugnean Oleg a refuzat categoric. Colegul repetat l-a informat despre consecinţele 
refuzului de la testarea alcoolscopică, la care conducătorul repetat a refuzat. În continuare 
conducătorul Dugnean Oleg a fost înlăturat de la conducerea mijlocului de transport, iar mijlocul 
de transport a fost ridicat şi transportat la parcarea IP *****. Astfel, şoferul a fost documentat în 
baza art. 2641 al. 3 Cod penal, (f.d.20, vol.II)
- declarațiile martorului Cernalev Igor, oferite la faza de urmărire penală și cercetate în 
instanța de judecată, potrivit cărora, împreună cu colega Lupan Mihaela cu automobilul de 
serviciu de model ”Dacia DUSTER”, n/î MAI 9699 activau pe teritoriul s. Vadul Raşcov r-nul 
*****. La un moment dat au fost apelaţi de către Şeful SP al SSP a IP *****, comisar Macovei 
Nicolai, care i-a solicitat să se deplaseze în localitatea ***** r-nul *****, precum că ar fi 
observat un automobil, care avea un mers haotic. Stopând acel automobil, avea suspiciunea că 
şoferul s-ar fi aflat în stare de ebrietate. Deplasându-se la faţa locului, şi anume pe strada centrală 
din s. ***** r-nul *****, pe marginea drumului era parcat un autoturism de model Opel Astra cu 
n/î KVF 912, şoferul căreia s-a stabilit a fi Dugnean Oleg. În apropiere era parcat şi autoturismul 
lui Macovei Nicolai. Din discuţia cu şoferul din cavitatea bucală se simţea miros puternic de 
alcool. La propunerea lui de a fi supus testării alcoolscopice cu ajutorul aparatului „Drager” , 
conducătorul Dugnean Oleg a refuzat categoric. Repetat l-a informat despre consecinţele 
refuzului de la testarea alcoolscopică, la care conducătorul repetat a refuzat. În continuare 
conducătorul Dugnean Oleg a fost înlăturat de la conducerea mijlocului de transport, iar mijlocul 
de transport a fost ridicat şi transportat la parcarea IP *****. Astfel, şoferul a fost documentat în 
baza art. 2641 al. 3 Cod penal, (f.d.18-19, vol.II);
- declarațiile martorului Macovei Nicolae, oferite la faza de urmărire penală și cercetate 
în instanța de judecată, potrivit cărora, la data de 11.09.2025 aproximativ pe la orele 19:00 se 
deplasa cu automobilul personal prin s. ***** r-nul *****. Pe strada centrală în faţă se deplasa 
un autoturism de model „Opel Astra” cu n/î KVF-912, care avea un mers neuniform. Astfel, a 
claxonat şi a depăşit mijlocul de transport menţionat pentru a-l stopa. Coborând din automobil, s-
a îndreptat spre şofer şi l-a observat că vizibil era în stare de ebrietate. Personal nu cunoştea 
şoferul şi nici nu a cerut careva acte de la el. În continuare, a solicitat echipajul ”112”, la scurt 
timp au venit colaboratorii SP a IP ***** Cernalev Igor şi Lupan Mihaela, care au documentat în 
continuare cazul (f.d.22-23, vol.II);
-prin procesul verbal privind constatarea faptei de conducere a mijlocului de transport 
în stare de ebrietate alcoolică din 11 septembrie 2025, conform căruia s-a constat că, la 11 
septembrie 2025, aproximativ în jurul orei 19:20, cet. Dugnean Oleg, dispunând de permis 
valabil de conducere cu nr. 988701820, cu categoria admisă”B”, eliberat la 04 mai 1998, de către 
ASP , conducând mijlocul de transport, autoturismul de model ”Opel Astra” cu numărul de 
înmatriculare KVF 912, pe una din străzile s. ***** raionul *****, intenţionat, urmărind scopul 
de a se eschiva de răspundere pentru conducerea mijlocului de transport în stare de ebrietate, 
încălcând cerinţele: art. 22 alin.(4) lit. a); art. 23 alin.(3) lit. a), b); 32 alin. (4) lit. a), b) al Legii 
R. Moldova nr. 131 din 07.06. 2007 privind siguranţa traficului rutier; art.25 alin. (2), (3), (4) al 
Legii R. Moldova nr. 320 din 27 decembrie 2012 cu privire la activitatea poliţie şi statutul 
poliţistului; pct.3 ; pct. 11 lit.i); 14 lit.a) al Regulamentului circulaţiei rutiere, aprobat prin 
Hotărârea Guvernului nr.357 din 13 mai 2009, nu s-a supus cerinţelor legale ale colaboratorilor 
de poliţie al INSP a IGP a MAI, Lupan Mihaela şi Cernalev Igor aflaţi în exerciţiul funcţiunii şi 
anume în misiune de patrulare şi menţinerea ordinii publice, de a efectua testarea alcoolscopică, 
în vederea stabilirii stării de ebrietate, dar a refuzat efectuarea testării alcoolscopice, fără careva 
motive întemeiate, fapt fixat prin procesul verbal privind constatarea faptei de conducere a 
mijlocului de transport în stare de ebrietate alcoolică, din 11 septembrie 2025 (f.d.7-10, vol.II);
- prin procesul verbal de examinare a înregistrărilor video din data de 23 septembrie 
2025, conform căruia, s-a examinat un suport CD-R de culoare albă, cu denumirea disc 
„FREESTYLE” cu capacitatea de 700 Mb/52X de culoare albă, confecţionat din policarbonat cu 
o grosime de 1,2 mm şi diametru 120 mm. În centrul discului se află o gaură cu diametru de 15 
mm. Greutatea discului fiind de 15,7 g. Pe partea recto a discului nu se observă careva inscripţie. 
Fiind introdus în calculatorul de serviciu de model “DELL” prin intermediul dispozitivului de 
citire a discurilor optice de model “DTSOFT Virtual CdRom Device”, la deschidere apar două 
fişiere video. Primul fişier este în format „IMG_1295” cu o durată de 00:00:33 şi cu capacitatea 
de 12798 KB. Fiind deschis cu ajutorul programei PotPlayerMini, apare o imagine video, în 
cadrul căreia se observă colaboratorul de poliţie a IP ***** Cernalev Igor care îi propune 
conducătorului auto de a trece testarea alcoolscopică, la care şoferul Dugnean Oleg refuză. La fel 
şoferului i se explică repetat despre urmările refuzului de la testarea alcoolscopică, la care şoferul 
refuză de la testare. Al doilea fişier care este în format ”VIDEO_2025-09-23_10-03-22 cu o 
durată de 00:00:44 şi cu capacitatea de 15274 KB. Fiind deschis cu ajutorul programei 
PotPlayerMini, apare o imagine video, în cadrul căreia se observă imaginea din interiorul unui 
automobil, care se deplasează în spatele altui autoturism, după care şoferul claxonează şi 
stopează. În imagine apare şoferul autoturismului de model Opel Astra cu n/î KVF-912, care s-a 
stabilit mai apoi a fi Dugnean Oleg ducând o discuţie cu persoana care l-a stopat, (f.d.24, vol.II).
În acest context, prin prisma alin. (4) art. 100 din Codul de procedură penală, toate probele 
administrate în cauza penală au fost verificate sub toate aspectele, complet și obiectiv, fiind 
analizate probele administrate, coroborarea lor cu alte probe, necesitatea administrării de noi 
probe și verificarea sursei de proveniență a acestora.
La caz, instanța susține că în jurisprudența sa, Curtea Europeană a menționat că, deși 
articolul 6 § 1 din Convenție garantează dreptul la un proces echitabil, acesta nu stabilește reguli 
privind admisibilitatea probelor, problemă care trebuie să fie reglementată în primul rând de 
dreptul național (Lhermitte v. Belgia [MC], 29 noiembrie 2016, § 83), or atunci când Curtea 
Europeană verifică încălcări ale procedurii de administrare a probelor, ea constată modul în care 
această încălcare afectează caracterul echitabil al întregii proceduri (Bykov v. Rusia [MC], 10 
martie 2009, § 89, Prade v. Germania, 3 martie 2016, §33, Dimitrov și Momin v. Bulgaria, 7 
iunie 2018, § 51, 62).
Pe plan național, articolul 95 alin. (1) din Codul de procedură penală prevede că sunt 
admisibile probele pertinente, concludente și utile administrate în conformitate cu prevederile 
Codului, iar articolul 95 alin. (2) stabilește că problema admisibilității probelor o decide organul 
de urmărire penală, din oficiu sau la cererea părților, ori, după caz, instanța de judecată, 
important fiind accesul în egală măsură a tuturor părților la cercetarea probei.  
Astfel, instanța a constatat din materialele cauzei că partea apărării a avut accesul în egală 
măsură la cercetarea tuturor probelor enunțate în rechizitoriu inclusiv să le conteste, în 
conformitate cu prevederile art. 101 alin. (4) din Codul de procedură penală, adoptând o poziție 
clară, prin care au renunțat expres la anumite garanții procesuale, solicitând examinarea cauzei în 
procedură simplificată.
Prin urmare, fiind cercetate în cumul probele administrate în cadrul urmăririi penale, se 
constată că acestea sunt pertinente și concludente, precum și coroborează între ele, nefiind 
stabilite anumite contradicții esențiale și semnificative între probele cu martori și cele materiale, 
iar în ansamblu confirmă circumstanțele expuse în învinuirea adusă inculpatului.
În alt context, la adoptarea sentinței, potrivit prevederilor art. 385 alin. (1), pct. 1)-4) din 
Codul de procedură penală, instanța de judecată trebuie să soluționeze următoarele chestiuni în 
următoarea consecutivitate: 1) dacă a avut loc fapta de săvârșirea căreia este învinuit inculpatul; 
2) dacă această faptă a fost săvârșită de inculpat; 3) dacă fapta întrunește elementele infracțiunii 
și de care anume lege penală este prevăzută ea; 4) dacă inculpatul este vinovat de săvârșirea 
acestei infracțiuni.
Astfel, conform ordonanțelor de punere sub învinuire, dar și potrivit rechizitoriilor, 
acțiunile lui Dugnean Oleg au fost încadrate juridic în baza art. 264 1 alin. (3) Cod penal, care la 
rândul său stabilește răspunderea penală pentru Conducerea mijlocului de transport cu depăşirea 
limitelor de alcool admisibile sau în stare de ebrietate produsă de alte substanţe după indicii 
”refuzul conducătorului mijlocului de transport de la testarea alcoolscopică”, iar faptele au fost 
comise la 15 martie 2025, aproximativ în jurul orelor 17:50, și la 11 septembrie 2025, în jurul 
orei 19:20.
În continuare, instanţa precizează că verificând respectarea condițiilor prevăzute de Codul 
de procedură penală şi verificând declaraţiile inculpatului Dugnean Oleg, oferite în instanţa de 
judecată, care de altfel a recunoscut integral vina în comiterea faptelor, oferind detalii signifiante 
concordante acuzaţiei aduse, în coraport cu declarațiile martorilor şi cercetarea nemijlocită a 
restul mijloacelor de probă în şedinţă de judecată, administrate la urmărire penală, instanţa a 
constatat că au avut loc faptele prejudiciabile, care au fost săvârşite de inculpat cu vinovăţie, 
încadrate în conformitate cu prevederile normelor din Codul penal al Republicii Moldova, după 
semnele invocate infra.
Astfel, apreciind probele, instanţa statuează că, în mod evident s-a constatat conducerea 
mijlocului de transport de către inculpat în stare de ebrietate și refuzul lui de la testarea 
alcoolscopică în vederea stabilirii stării de ebrietate, acțiune săvârşită de Dugnean Oleg cu 
intenţie directă, avându-se în vedere aspectul volitiv şi intelectiv la săvârşirea infracţiunii.
Cu referire la temeiul juridic de atragere la răspundere penală, instanţa concretizează 
că în conformitate cu prevederile art. 14 alin. (1) din Codul penal, infracţiunea este o faptă 
(acţiune sau inacţiune) prejudiciabilă, prevăzută de legea penală, săvârșită cu vinovăţie şi 
pasibilă de pedeapsă penală.
Conform art. 51 alin. (1) din Codul penal, temeiul real al răspunderii penale îl constituie 
fapta prejudiciabilă săvârşită, iar componenţa infracţiunii, stipulată în legea penală, reprezintă 
temeiul juridic al răspunderii penale.
Potrivit art.52 alin.(1) din Codul penal, se consideră componenţă a infracţiunii totalitatea 
semnelor obiective şi subiective, stabilite de legea penală, ce califică o faptă prejudiciabilă drept 
infracţiune concretă. Alin.(2) al aceluiași articol stabilește că componenţa infracţiunii reprezintă 
baza juridică pentru calificarea infracţiunii potrivit unui articol concret din codul penal.
Conform art. 113 alin. (1) din Codul penal, se consideră calificare a infracţiunii 
determinarea şi constatarea juridică a corespunderii exacte între semnele faptei prejudiciabile 
săvârșite şi semnele componenţei infracţiunii, prevăzute de norma penală. Alin. (2) al aceluiași 
articol stabilește că calificarea oficială a infracţiunii se efectuează la toate etapele procedurii 
penale de către persoanele care efectuează urmărirea penală şi de către judecători.
Calificarea oficială a infracțiunii se efectuează la toate etapele procedurii penale de către 
persoanele care efectuează urmărirea penală şi de către judecători. Instanţa de judecată relevă că 
în cauza „Kokkinakis vs Grecia din 25 mai 1993” CtEDO a statuat că „(...) o infracţiune trebuie 
să fie definită clar prin lege. Această condiţie va fi îndeplinită atunci când individul poate să 
ştie, pornind de la prevederea normei pertinente şi la nevoie cu ajutorul interpretării ce-i este 
data în jurisprudenţă, ce acte şi omisiuni sunt de natură să-i angajeze răspunderea penală”.
În speță, instanța constată că inculpatul a atentat la obiectul juridic special al infracţiunii 
prevăzute de art. 2641 alin. (3) din Codul penal, care este format din relațiile sociale cu privire la 
siguranța traficului rutier, sub aspectul prohibiției impuse conducătorilor mijloacelor de transport 
să refuze, să se împotrivească sau să se eschiveze de la testarea alcoolscopică, de la examenul 
medical în vederea stabilirii stării de ebrietate şi a naturii ei sau de la recoltarea probelor 
biologice în cadrul acestui examen medical.
Din acest punct de vedere, potrivit lit.a) pct.14 al Regulamentului circulaţiei rutiere, 
conducătorului de vehicul îi este interzis, printre altele, să conducă vehiculul în stare de ebrietate 
alcoolică, sub influenţa drogurilor sau altor substanţe contraindicate, precum şi sub influenţa 
preparatelor medicamentoase care provoacă reducerea reacţiei. 
La fel, conform pct. 11 lit. j) al Regulamentului circulaţiei rutiere, aprobat prin Hotărârea 
Guvernului nr. 357 din 13 mai 2009, conducătorul mijlocului de transport este obligat să se 
supună, la solicitarea poliţistului, procedurii de testare a aerului expirat sau, după caz, 
examenului medical de recoltare a probelor biologice în vederea constatării alcoolemiei, 
consumului de droguri ori de alte substanţe psihotrope sau de medicamente cu efecte similar.
La caz, instanţa de judecată statuează că Dugnean Oleg a atentat la relaţiile sociale cu 
privire la siguranţa traficului rutier prin faptul că a refuzat să se supună solicitării colaboratorilor 
de poliție de a trece testarea alcoolscopică, ce se confirmă prin procesele verbale privind 
constatarea faptei de conducere a mijlocului de transport în stare de ebrietate alcoolică (în caz de 
refuz/eschivare de la testare) din 15.03.2025 și 11.09.2025, conform carora conducatorul 
Dugnean Oleg a refuzat neîntemeiat testarea alcoolscopica, dar și potrivit înregistrărilor video 
din 15.03.2025 și 11.09.2025, care au fost înregistrate pe suporturi video electronic CD-R, 
recunoscute în calitate de corpuri delicte în prezentele cauze penale sau prin declaraţiile 
martorilor Macovei Ion, Buruian Ion, Lupan Mihaela, Cernalev Igor  și Macovei Nicolae.
De asemenea, din considerentele enunţate, instanţa deduce astfel că obiectul juridic al 
infracţiunii incriminate diferă de cel propriu zis al alin. (1) din acelaşi articol, astfel că prin fapta 
comisă, sub aspectul prezentei încadrări juridice, nu contează dacă s-a aflat sau nu conducătorul 
auto în stare de ebrietate, important fiind faptul refuzului de a trece testarea alcoolscopică şi 
astfel instanţa consideră că inculpatul a tratat eronat cele incriminate, prin faptul că a refuzat să 
fie supus testat alcoolscopic, având această obligaţie legală impusă prin actele normative expuse 
anterior. 
Sub aspectul laturii obiective, s-a constatat în acțiunile inculpatului fapta de refuz expres 
a acestuia, în calitate de conducător auto, a efectuării testării alcoolscopice.
Existenţa faptei prejudiciabile se confirmă direct prin declarațiile aceloraşi martori  dar și 
din actele întocmite de aceştia, care reprezintă probe scrise din care rezultă indubitabil că 
inculpatul în mod vehement şi cert a refuzat să fie supus oricărui model de testare alcoolscopică, 
rezultat consemnat în procesele verbale privind constatarea faptei de conducere a mijlocului de 
transport în stare de ebrietate alcoolică (în caz de refuz/eschivare de la testare) din 15.03.2025 și 
11.09.2025.
Totodată, din declaraţiile martorilor instanţa a constatat cu exactitate că anume inculpatul 
la momentul documentării, avea calitatea de conducător al mijlocului de transport implicat în 
circulaţia pe drumurile publice. 
În final, instanţa precizează că infracțiunea prevăzută la art. 264 1 alin.(3) din Codul penal 
este una formală, care se consideră consumată din momentul săvârşirii faptei prejudiciabile în 
oricare din modalităţile sale normative, indiferent dacă inculpatul s-a aflat sau nu în stare de 
ebrietate, iar la caz infracţiunea s-a consumat din momentul refuzului expres exprimat de 
inculpat în cadrul testării alcoolscopice, prin ce se întregeşte aşadar latura obiectivă a 
componenţei de infracţiune incriminate.
Cu referire la latura subiectivă se remarcă că infracțiunea incriminată este una 
intenționată, iar conținutul intenției rezultă din materialitatea faptei (dolus ex re), adică din 
examinarea tuturor semnelor laturii obiective, iar din ansamblul mijloacelor de probă 
administrate şi a circumstanţelor de fapt şi de drept analizate supra, denotă prezenţa unei intenţii 
directe la săvârşirea infracţiunii de către inculpatul Dugnean Oleg.
De asemenea, instanţa explică motivul infracţiunii prin superficialitatea manifestată de 
către inculpat în raport cu respectarea prohibiției impuse de a refuza să fie supus testării 
alcoolscopice şi/sau examinării medicale în scopul stabilirii stării de ebrietate şi naturii ei. 
Instanța de judecată conchide că inculpatul își dădea seama de caracterul prejudiciabil al 
acțiunilor sale, a prevăzut urmările ei prejudiciabile și a dorit în mod conștient survenirea 
acestora, în acest fel confirmându-se caracterul intenționat al acțiunilor sale, or inculpatului i-au 
fost aduse la cunoştinţă consecinţele refuzului exprimat de acesta şi motivele testării. 
La rândul său, inculpatul deţine un permis de conducere eliberat de autoritatea 
competentă în persoana Agenţiei Servicii Publice.
Aşadar, inculpatul a manifestat o deosebită indiferenţă faţă de condiţiile imperative ale 
legii, care interzic categoric de a refuza să fie testat alcoolscopic, mai ales în condiţiile în care 
anterior inculpatul a fost informat despre motivele testării.
Din punct de vedere al calității de subiect al infracțiunii, instanța statuează că acesta este 
reprezentat de persoana fizică responsabilă, care la momentul săvârșirii infracțiunii a atins vârsta 
de 16 ani, iar în afară de cele expuse, subiectul este necesar să fie conducător al mijlocului de 
transport, la caz fiind probat că Dugnean Oleg conducea mijlocul de transport de model „Opel 
Astra” şi în acest temei, exista suspiciunea rezonabilă despre conducerea acestui automobil în 
stare de ebrietate, în temeiul căreia putea fi supus examinării medicale sau unei testări 
alcoolscopice.
În acelaşi context, privind încadrarea faptelor anume în baza art. 264 1 alin. (3) din Codul 
penal, care impun subiectului din speţă calitatea specială să deţină permis de conducere, servesc 
şi alte informaţii, din care denotă că inculpatul deţinea un permis de conducere valabil.
Așadar, instanța de judecată consideră necesar ca Dugnean Oleg să fie condamnat pentru 
comiterea infracțiunilor prevăzute de art. 264 1 alin. (3) din Codul penal, reieșind din 
considerentele enumerate supra, precum și din totalitatea probelor examinate în faza urmăririi 
penale și constatate ca fiind pertinente, concludente și veridice, care în ansamblu coroborează 
între ele, se completează între ele, nu trezesc nici o îndoială și dovedesc cert că anume inculpatul 
Dugnean Oleg a comis infracţiunea constatată, cu vinovăţie şi în acţiunile sale se atestă prezenţa 
tuturor elementelor componenţei de infracţiune de care a fost acuzat.
În concluzie, în cadrul examinării circumstanțelor cazului și probatoriului administrat, a 
fost stabilită întrunirea tuturor elementelor infracțiunii în acțiunile lui Dugnean Oleg și nu au fost 
stabilite circumstanțe care să înlăture caracterul penal al faptei.
În condiţiile specificate, reieşind din circumstanţele faptice descrise în speţă şi motivele 
de drept invocate, instanţa de judecată conchide că în acţiunile inculpatului Dugnean Oleg sunt 
întrunite toate semnele şi elementele constitutive obligatorii ale componenţei de infracţiune 
prevăzute de art. 264 1 alin. (3) din Cod penal  - ”Conducerea mijlocului de transport cu 
depăşirea limitelor de alcool admisibile sau în stare de ebrietate produsă de alte substanţe” 
după indicii ”refuzul conducătorului mijlocului de transport de la testarea alcoolscopică” şi 
prin urmare, se stabilește atât temeiul real, cât şi temeiul juridic pentru atragerea acestuia la 
răspundere penală.
5. Cu privire la individualizarea pedepsei.
De către acuzatorul de stat Vladimir Erhan, în dezbaterile judiciare a fost solicitată 
recunoașterea inculpatului Dugnean Oleg vinovat de săvârșirea infracțiunii prevăzute de art. 2641 
alin. (3) din Codul penal (epizodul din 15.03.2025 ) cu stabilirea unei pedepse sub formă de 
închisoare pe un termen de 1 an , în baza art. 264 1 alin. (3) din Codul penal (epizodul din 
11.09.2025 ) cu stabilirea unei pedepse sub formă de închisoare pe un termen de 1 an, iar în 
conformitate cu prevederile 84 alin. (1) din Codul penal, pentru concurs de infracţiuni, prin 
cumul parţial al pedepselor aplicate a-i stabili lui Dugnean Oleg pedeapsă definitivă cu 
închisoare pe un termen de 2 ani cu executarea pedepsei în penitenciar de tip semiînchis cu 
anularea dreptului de a conduce mijloace de transport. 
Apărătorul Adrian Berezovschi a solicitat aplicarea unei pedepse sub formă de închisoare 
în mărime minimă, iar cu aplicarea art.90 Cod penal pedeapsa de suspendat. 
La rândul său, inculpatul Dugnean Oleg în ultimul cuvânt a indicat că îi pare rău de cele 
comise și nu va mai proceda așa. 
Potrivit art.24 alin.(2) din Codul de procedură penală, instanța judecătorească nu este 
organ de urmărire penală, nu se manifestă în favoarea acuzării sau a apărării şi nu exprimă alte 
interese decât interesele legii. În cazul săvârşirii unei infracţiuni, instanţa de judecată este singură 
în măsură să înfăptuiască nemijlocit opera de individualizare a pedepsei pentru infractorul care a 
comis acea infracţiune, având deplina libertate de acţiune în vederea realizării acestei operaţiuni, 
ţinând seama de regulile şi principiile prevăzute de Codul penal, la stabilirea felului, duratei ori a 
cuantumului pedepsei în cadrul operaţiunii de individualizare a acesteia. 
La individualizarea judiciară a pedepsei ce se va aplica instanța va avea în vedere 
dispoziţiile art. art. 7, 75 Cod penal, respectiv: modalitatea şi împrejurările în care a fost comisă 
infracţiunea, gradul de pericol social mediu al faptei săvârşite, de împrejurările în care a fost 
comisă fapta, dar şi circumstanţele cauzei care atenuează ori agravează răspunderea penală.
În conformitate cu art.61 alin.(1) şi (2) din Codul penal, pedeapsa penală este o măsură de 
constrângere statală şi un mijloc de corectare şi reeducare a condamnatului ce se aplică de 
instanţele de judecată, în numele legii, persoanelor care au săvârşit infracţiuni, cauzând anumite 
lipsuri şi restricţii drepturilor lor. Pedeapsa are drept scop restabilirea echităţii sociale, corectarea 
condamnatului, precum şi prevenirea săvârşirii de noi infracţiuni atât din partea condamnaţilor, 
cât şi a altor persoane. 
Concomitent, executarea pedepsei nu trebuie să cauzeze suferinţe fizice şi nici să 
înjosească demnitatea persoanei condamnate. Pedeapsa aplicată persoanei recunoscute vinovate 
trebuie să fie echitabilă, legală şi corect individualizată, capabilă să restabilească echitatea 
socială şi să realizeze scopurile legii şi pedepsei penale, în strictă conformitate cu dispoziţiile 
părţii generale a Codului penal şi stabilirea pedepsei în limitele fixate în partea specială. 
Instanţa remarcă că pedeapsa este echitabilă când ea impune infractorului lipsuri şi 
restricţii ale drepturilor lui, proporţionale cu gravitatea infracţiunii săvârşite şi este suficientă 
pentru restabilirea echităţii sociale, adică a drepturilor şi intereselor victimei, statului şi întregii 
societăţi, perturbate prin infracţiune. 
De altfel, pedeapsa este echitabilă şi atunci când este capabilă de a contribui la realizarea 
altor scopuri ale pedepsei penale, cum ar fi corectarea condamnatului şi prevenirea comiterii de 
noi infracţiuni atât de către condamnat, cât şi de alte persoane. Or, practica judiciară 
demonstrează că o pedeapsă prea blândă generează dispreţ faţă de ea şi nu este suficientă nici 
pentru corectarea infractorului şi nici pentru prevenirea săvârşirii de noi infracţiuni. 
În concordanţă, instanţa consideră că o pedeapsă prea aspră generează apariţia unor 
sentimente de nedreptate, jignire, înrăire şi de neîncredere în lege, fapt ce poate duce la 
consecinţe contrare scopului urmărit. 
În aceste sens, instanța de judecată menționează că scopul pedepsei penale nu este ca 
aceasta să fie retributivă, intimidatoare sau vindicativă, în sens că pedeapsa nu trebuie privită ca 
„preţul” pe care trebuie să-l plătească persoana pentru fapta prejudiciabilă, ci trebuie să reflecte 
un echilibru între gravitatea faptei prejudiciabile şi urmările ei, prin excluderea caracterului 
vindicativ al pedepsei, urmărindu-se ca statul să nu urmărească răzbunarea, ce ar genera altă 
răzbunare, prin încălcarea dreptului, ci realizarea dreptăţii, inclusiv prin prisma principiilor 
proporţionalităţii şi cel al echităţii lor.
Instanţa concluzionează că sentinţa de condamnare în prezenta cauză penală va avea un 
efect preventiv serios atât pentru inculpat, cât şi pentru alte persoane predispuse la comiterea 
unor astfel de infracţiuni şi va constitui o garanţie şi o asigurare că drepturile şi libertăţile 
consfinţite în Constituţia Republicii Moldova şi alte legi ale statului sunt apărate, iar violarea lor 
este contracarată şi pedepsită. 
În cadrul individualizării pedepsei, instanţa de judecată ține cont și de regula nr.6 din 
Recomandarea NR. R (92) 16 a Comitetului de miniştri către statele membre referitoare la 
regulile europene asupra sancţiunilor aplicate în comunitate (adoptată de Comitetul de Miniştri 
în 19 octombrie 1992, cu ocazia celei de a 482-a reuniune a Delegaţiilor de Miniştri), potrivit 
căreia „natura şi durata sancţiunilor şi măsurilor aplicate în comunitate trebuie de asemenea să 
fie proporţională cu gravitatea infracţiunii pentru care un delincvent a fost condamnat sau o 
persoană este inculpată, cât și cu situația personală a acesteia”.
Din examinarea textului de lege invocat, rezultă că aceste criterii sunt obligatorii şi 
trebuie avute în vedere în procesul de stabilire şi aplicare a pedepsei.
Privind  gravitatea infracţiunii prevăzute de art. 2641 alin. (3) din Codul penal săvârşită de 
către inculpat, instanţa, conform art.16 din Codul penal, atestă că infracţiunea, în funcţie de 
caracterul şi gradul prejudiciabil, se atribuie la categoria infracțiunilor mai puțin grave.
Instanța de judecată reține că infracțiunea comisă de către inculpatul Dugnean Oleg face 
parte din capitolul infracțiunilor în domeniul securităţii circulaţiei mijloacelor de transport pe 
drumurile publice, care atentează la una din valorile fundamentale – securitatea circulației și 
exploatării mijloacelor de transport. 
Circumstanțe atenuante, prevăzute la art. 76 din Codul penal, și circumstanțe agravante,  
menținute la art.77 Cod penal, instanța de judecată nu a reținut. 
Instanța mai subliniază că potrivit modului de aplicare a pedepsei prevăzut la art. 3641 din 
Codul de procedură penală coroborat cu art. 80 1 alin.(2) din Codul penal, inculpatul care a 
recunoscut săvârșirea faptelor indicate în rechizitoriu și a solicitat ca judecata să se facă pe baza 
probelor administrate în faza de urmărire penală, beneficiază de reducerea cu o pătrime doar a 
limitei maxime de pedeapsă prevăzute în Partea specială a prezentului cod în cazul pedepsei cu 
amendă, cu muncă neremunerată în folosul comunităţii sau cu închisoare, concomitent, temeiuri 
pentru liberarea inculpatului Dugnean Oleg de răspundere penală conform prevederilor art. 53 
din Codul penal nu au fost stabilite. 
În continuare, instanţa de judecată conchide că art. 264 1 alin. (3) din Codul penal 
stabileşte atât la data comiterii infracțiunii, cât şi în prezent o pedeapsă cu amendă de la 2000 la 
3000 de unități convenționale sau cu închisoare de la 1 la 4 ani, în ambele cazuri cu anularea 
dreptului de a conduce mijloace de transport.  
În acest mod, în speţă, limitele pedepsei pentru comiterea infracţiunii prevăzute de art. 
2641 alin. (3) din Codul penal, după aplicarea prevederilor art. 80 1 alin. (2) din Codul penal se 
modifică pentru pedeapsa cu amendă în cuantum minim de 2250 unități convențonale și pentru 
pedeapsa închisorii în cuantum minim de 1 an și cuantum maxim de până la 3 ani închisoare.
Reieșind din cele menționate, având în vedere personalitatea inculpatului și anume la 
locul de trai se caracterizează pozitiv, nu se află la evidența medicului narcolog sau psihiatru, 
fără antecedente penale, a fost atras la răspundere contravențională, inclusiv pentru contravenții 
din domeniul transporturilor, instanța de judecată consideră necesar de a-i fi aplicată inculpatului 
o pedeapsă sub formă de închisoare. 
Respectiv, instanța va aplica inculpatului pentru comiterea infracțiunii prevăzute de art. 
2641 alin. (3) din Codul penal (epizodul din 15.03.2025), ținând cont de prevederile art. 364 1 din 
Codul de procedură penală şi a art. 80 1 alin. (2) din Codul penal, o pedeapsă sub formă de 
închisoare în mărime de 1 an și pentru comiterea infracțiunii prevăzute de art. 264 1 alin. (3) din 
Codul penal (epizodul din 11.09.2025) o pedeapsă sub formă de închisoare în mărime de 1 an.
Potrivit prevederilor art.84 alin.(1) din Codul penal, dacă o persoană este declarată 
vinovată de săvârşirea a două sau mai multor infracţiuni fără să fi fost condamnată pentru vreuna 
din ele, instanţa de judecată, pronunţând pedeapsa pentru fiecare infracţiune aparte, stabileşte 
pedeapsa definitivă pentru concurs de infracţiuni prin cumul, total sau parţial, al pedepselor 
aplicate, dar pe un termen nu mai mare de 25 de ani de închisoare, iar în privinţa persoanelor 
care au atins vârsta de 18 ani, dar nu au atins vârsta de 21 de ani – pe un termen nu mai mare de 
20 de ani şi în privinţa minorilor – pe un termen nu mai mare de 12 ani şi 6 luni. În cazul în care 
persoana este declarată vinovată de săvârşirea a două sau mai multor infracţiuni uşoare şi/sau 
mai puţin grave, pedeapsa definitivă poate fi stabilită şi prin absorbirea pedepsei mai uşoare de 
pedeapsa mai aspră. 
Astfel, în conformitate  cu prevederile art. 84 alin. (1) din Codul penal, pentru concurs de 
infracțiuni, prin cumul parțial al pedepselor, instanţa îi va stabili lui Dugnean Oleg o pedeapsă 
definitivă cu închisoare pe un termen de 1 an și 6 luni. 
În acelaşi timp, în ce privește aprecierea tipului penitenciarului pentru executarea 
pedepsei, instanța de judecată în cazul condamnării inculpatului pentru comiterea unei infracțiuni 
mai puțin grave, în conformitate cu art. 72 alin. (3) din Codul penal, dispune executarea 
pedepselor în penitenciar de tip semiînchis.
Concomitent, reieşind din caracterul imperativ al normei penale prevăzute la art. 264 1 
alin. (3) din Codul penal, coroborat cu prevederile art. 62 alin. (1) lit. b 1) şi art. 65 1 alin. (3) din 
Codul penal, va aplica şi pedeapsa complementară sub forma anulării dreptului de a conduce 
mijloacele de transport, cu posibilitatea redobândirii ulterioare a permisului de conducere, în 
modul stabilit de lege.
Obligativitatea pedepsei complementare este motivată şi prin decizia Curţii 
Constituţionale de inadmisibilitate din 4 august 2020, care în par. 30 statuează că legiuitorul a 
optat pentru o pedeapsă mai aspră constituită din pedeapsa principală și pedeapsa complementară 
obligatorie.
La caz, instanţa consideră că este în drept să aplice în privinţa lui Dugnean Oleg a 
prevederilor art. 90 1 din Codul penal, deoarece dispoziția dată are la origine persoana, 
comportamentul acestuia până la săvârșirea infracţiuni, atitudinea şi modul de manifestare a 
infractorului în fazele de urmărire penală şi de judecare a cauzei, faţă de cele comise şi cum 
vinovatul își apreciază fapta social periculoasă din momentul descoperirii ei. 
Potrivit art. 901 alin. (1) din Codul penal, în cazul în care instanţa de judecată, ţinând cont 
de circumstanţele cauzei şi de personalitatea vinovatului, ajunge la concluzia că nu este raţional 
ca acesta să execute întreaga pedeapsă cu închisoare în penitenciar, aceasta poate dispune 
suspendarea parţială a executării pedepsei aplicate vinovatului, indicând în hotărâre perioada de 
executare a pedepsei în închisoare şi perioada de probaţiune sau, după caz, termenul de probă, 
precum şi motivele condamnării cu suspendarea parţială a executării pedepsei, astfel că prima 
parte a pedepsei se execută în penitenciar, iar restul pedepsei se suspendă.
La fel, se specifică că aplicarea prevederilor art. 901 din Codul penal în partea suspendării 
condiţionate a executării pedepsei, nu reprezintă o categorie aparte de pedeapsă, ci o măsură 
oferită condamnatului prin lege de a se corecta.
Aşadar, ținând cont de gravitatea faptei săvârșite, de persoana inculpatului Dugnean Oleg, 
de pericolul social al infracțiunii săvârșite, care este unul sporit, de vârsta pe care o are 
inculpatul, instanţa consideră că corijarea şi reeducarea inculpatului poate avea loc parțial fără 
izolarea sa de societate, cu suspendarea parţială a executării a pedepsei, astfel că în speță nu este 
nici un impediment pentru aplicarea acestei norme de drept şi astfel se va asigura şi garanţia 
existenței unui proces echitabil, dar totodată reieşind din gravitatea infracţiunii comise, acesta 
urmează să execute parţial sancţiunea aplicată cu detenţie în penitenciar de tip semiînchis.
Aşadar, instanţa reține că instituția suspendării parţiale a executării pedepsei cu 
închisoare nu trebuie privită ca un avantaj acordat de lege infractorilor, ci trebuie apreciată ca un 
mijloc preventiv de apărare socială, care derivă din organizarea unei politici penale adaptate la 
realitatea socială concretă, în condiţiile, când la etapa actuală, se pune accentul pe căi de 
reeducare a persoanelor condamnate nu prin privare de libertate, dar prin cele neprivative de 
libertate, care, ar fi mai eficiente, or şi Curtea Europeană în jurisprudenţa sa, s-a pronunţat în 
favoarea folosirii măsurilor neprivative de libertate (cauza Varga şi alţii împotriva Ungariei, 
hotărârea din 10 martie 2015, § 104; cauza Norbert Sikorski împotriva Poloniei, hotărârea din 22 
octombrie 2009, §158), statuând că trebuie să se ia în considerare alternativele disponibile 
detenției, şi nu aplicarea automată a pedepsei închisorii (cauza Kyprianou împotriva Ciprului, 
hotărârea din 15 decembrie 2005, § 108).
La rândul său, conform normei nr. 19 din Recomandarea CM/Rec (2017) 3 a Comitetului 
de Miniștri adresată statelor membre cu privire la normele europene privind sancțiunile și 
măsurile comunitare stabilește standardele Consiliului Europei privind sancțiunile/măsurile 
alternative la pedeapsa cu închisoarea, alternativele la pedeapsa cu închisoarea ar trebui să fie 
disponibile pentru a fi utilizate în cât mai multe cauze posibil şi prin urmare, orice obstacole 
formale, inclusiv de natură juridică, ce împiedică utilizarea unor pedepse și măsuri alternative în 
cauzele cu infracțiuni grave și recidivă sau în legătură cu anumite tipuri de infracțiuni, sau orice 
alte limitări legale ar trebui revizuite și eliminate în măsura în care acest lucru este necesar, iar 
astfel de constrângeri pot diminua capacitatea pedepselor și a măsurilor alternative de a contribui 
la scăderea numărului de persoane din penitenciare.
Respectiv, conform Recomandării nr. R(92)17 a Comitetului de Miniștri al Consiliului 
Europei referitoare la consecvența în pronunțarea sentințelor, atât legislația, cât și instanța 
judecătorească ar trebui să ia în considerare individualizarea pedepsei, iar prin urmare, pentru a 
evita dificultățile neobișnuite și a nu afecta reabilitarea infractorului, trebuie să se țină seama de 
circumstanțele personale ale infractorului și, în special, de impactul probabil al pedepsei asupra 
fiecărui infractor în mod individual (norma A.8) şi mai mult, caracterul de ultimum remedium al 
pedepselor privative de libertate este crucial pentru conceptul de politici penale și al unei legi 
penale umane și liberale. 
Astfel, pedeapsa cu închisoarea ar trebui aplicată numai în acele cazuri în care, ținând 
seama de toate circumstanțele relevante, gravitatea infracțiunii ar face ca orice altă pedeapsă în 
mod clar să fie inadecvată (normele B.2 şi B.5 ale Recomandării nr. R(92)17).
În acest context, instanţa statuează în privinţa suspendării parţiale a executării pedepsei 
cu închisoare în privinţa inculpatului Dugnean Oleg, acesta urmând să execute pedeapsa cu 
închisoare reduse cu 1 an, adică pentru o perioadă de 6 luni, cu ispăşirea acesteia în penitenciar 
de tip semiînchis, în aşa fel încât ultimul să se convingă de necesitatea respectării legii penale şi 
evitarea în viitor a săvârşirii unor fapte similare, iar restul pedepsei în cuantum de 1 an se va 
suspenda condiţionat, pe o perioadă de probaţiune de 2 ani.
De asemenea, în conformitate cu prevederile alin. (5) din art. 901 al Codului penal, pentru 
a asigura corectarea condamnatului, instanţa îl va obliga pe Dugnean Oleg, ca în conformitate cu 
art. 90 alin. (6) din Codul penal, în perioada de probaţiune: să se prezinte la organul de 
probaţiune la datele fixate de acesta; să anunţe în scris, în prealabil, despre schimbarea 
domiciliului sau orice deplasare care depăşeşte 5 zile; să participe la programe probaţionale.
În subsidiar, instanţa explică inculpatului Dugnean Oleg că, reieşind din prevederile art. 
901 alin. (6) şi (7) din Codul penal, în cazul în care cel condamnat cu suspendarea parțială a 
executării pedepsei cu închisoare săvârşeşte în perioada de probaţiune sau, după caz, în termenul 
de probă o nouă infracţiune intenţionată sau încalcă în mod sistematic obligaţiile stabilite, 
instanţa de judecată îi stabileşte o pedeapsă în condiţiile art. 85 dacă, după caz, nu sânt aplicabile 
prevederile alin. (7) din prezentul articol.
Respectiv, ultimul articol stipulează că în cazul în care cel condamnat cu suspendarea 
parțială a executării pedepsei cu închisoare săvârşeşte în perioada de probaţiune sau, după caz, în 
termenul de probă o infracţiune din imprudenţă sau o infracţiune intenţionată uşoară sau mai 
puţin gravă, problema anulării sau menţinerii condamnării cu suspendarea parțială a executării 
pedepsei cu închisoare se soluţionează de către instanţa de judecată, la demersul organului care 
exercită supravegherea asupra comportamentului celor condamnați cu suspendarea executării 
pedepsei.
Concomitent, reieşind din faptul condamnării inculpatului la o pedeapsă cu închisoare, care 
urmează a fi executată parțial, termenul de executare a acesteia, pentru inculpatul Dugnean Oleg 
se va calcula din momentul reținerii sale.
6. Cu privire la mijloacele materiale de probă.
Cu referire la prevederile art. 161-162, art.385 alin.(1) pct.13, art.397 pct. 3) din Codul de 
procedură penală, la adoptarea sentinței, instanța de judecată hotărăște chestiunea cu privire la 
corpurile delicte.
La caz, instanța de judecată reține că prin ordonanțele ofițerului de urmărire penală din 27 
martie 2025 și 23 septembrie 2025 au fost recunoscute în calitate de corpuri delicte  suportul 
material de informație de tip CD, pe care este stocată înregistrarea video, cu privire la stoparea și 
refuzul de la testarea alcoolscopică a conducătorului Dugnean Oleg din 15.03.2025 și suportul 
material de informație de tip CD-R pe care este stocată înregistrarea video, cu privire la 
deplasarea automobilului de model ”Opel Astra” și refuzul de la testarea alcoolscopică a 
conducătorului Dugnean Oleg din 11.09.2025 (vol.I, f.d.23-24; vol.II,  f.d.25-26).
Prin ordonanța ofițerului de urmărire penală din 22 septembrie 2025 a fost recunoscut în 
calitate de corp delict autoturismul de model „Opel Astra” cu n/î KVF 912 (vol.II,  f.d.29).   
Similar, prin încheierea Judecătoriei Orhei, sediul Rezina din 26.03.2025 a fost ridicat 
permisul de conducere nr. 988701820, eliberat la 04.05.1998 de ASP cu dreptul de a conduce 
vehicule de categoria ”B” pe numele lui Dugnean Oleg  (vol.I,  f.d. 68-69).
Potrivit art. 162 alin. (1) pct. 5) din Codul de procedură penală documentele care 
constituie corpuri delicte rămîn în dosar pe tot termenul de păstrare a lui sau, la solicitare, se 
remit persoanelor interesate, iar din conținutul prevederilor art. 157 alin. (1) din Codul de 
procedură penală denotă că constituie mijloc material de probă documentele în orice formă 
(scrisă, audio, video, electronică etc.) care provin de la persoane oficiale fizice sau juridice dacă 
în ele sunt expuse ori adeverite circumstanțe care au importanță pentru cauză. 
Iar conform art. 162 alin. (1) pct. 3) din Codul de procedură penală lucrurile care nu 
prezintă nici o valoare şi care nu pot fi utilizate vor fi distruse, iar în cazurile în care sînt cerute 
de persoane ori instituţii interesate, ele pot fi remise acestora. 
Art. 157 alin. (2) din Codul de procedură penală stipulează că documentele se anexează, 
prin ordonanța organului de urmărire penală sau prin încheierea instanței, la materialele 
dosarului și se păstrează atâta timp cât se păstrează dosarul respectiv. În cazul în care 
documentele în original sunt necesare pentru evidență, rapoarte sau în alte scopuri legale, acestea 
pot fi restituite deținătorilor, dacă este posibil fără a afecta cauza, copiile de pe acestea 
păstrându-se în dosar. 
Elucidând cele expuse supra, se concluzionează că, un plic, ce conține suportul material 
de informație de tip CD, pe care este stocată înregistrarea video, cu privire la stoparea și refuzul 
de la testarea alcoolscopică a conducătorului Dugnean Oleg din 15.03.2025, și plicul, ce conține 
suportul material de informație de tip CD-R pe care este stocată înregistrarea video, cu privire la 
deplasarea automobilului de model ”Opel Astra” și refuzul de la testarea alcoolscopică a 
conducătorului Dugnean Oleg din 11.09.2025, urmează să se păstrează în original, păstrarea 
cărora este permisă de norma de drept și necesară reieșind din circumstanțele de fapt și drept 
depistate în cadrul ședinței de judecată.
Astfel în urma celor expuse, în temeiul art. 162 alin. (1) pct. 5) din Codul de procedură 
penală, instanța de judecată concluzionează că corpurile delicte descris supra, urmează să rămână 
la materialele cauzei penale pe toată perioada păstrării sale.
Concomitent, instanța reține că potrivit art. 211 alin. (3) din Legea privind siguranța 
traficului rutier nr. 131 din 7 iunie 2007, organele care asigură executarea pedepsei penale sau 
sancţiunii contravenţionale de privare de dreptul de a conduce vehicule, în termen de pînă la 10 
zile, solicită autorităţii competente înregistrarea anulării dreptului de a conduce vehicule şi remit 
către aceasta permisele de conducere ridicate pentru anularea lor. După înregistrarea anulării 
dreptului de a conduce vehicule, permisele de conducere digitale devin indisponibile, fapt 
comunicat în procesul de verificare a acestora.
Prin urmare, permisul de conducere nr. 988701820, eliberat la 04.05.1998 de ASP cu 
dreptul de a conduce vehicule de categoria ”B” pe numele lui Dugnean Oleg, care a fost ridicat 
provizoriu  prin încheierea Judecătoriei Orhei, sediul Rezina din 26.03.2025 și care se păstrează 
la materialele cauzei, urmează a fi remise Agenției Servicii Publice pentru a pune în executare 
conform prevederilor legale, în termen de 10 zile din momentul rămânerii definitive a prezentei 
sentinţe.
Autoturismul de model „Opel Astra” cu n/î KVF 912, recunoscut prin ordonanța 
ofițerului de urmărire penală din 22 septembrie 2025 în calitate de corp delict, va fi rerstituit 
proprietarului.
7. Cu referire la măsura preventivă. 
În corespundere cu prevederile art. 385 alin. (1) pct. 15) şi art. 395 alin. (1) pct. 5) din 
Codul de procedură penală, instanţa urmează să se expună în privinţa măsurii preventive, ce se 
va aplica inculpatului până când sentinţa va deveni definitivă. 
La caz, instanţa remarcă că în privinţa inculpatului Dugnean Oleg la data de 26.09.2025 a 
fost aplicată măsura preventivă - obligarea de a nu părăsi localitatea pe un termen de 60 zile. 
(vol.I,  f.d. 74-75). 
În acest context, instanţa relevă că conform art. 329 alin. (1) din Codul de procedură 
penală, la judecarea cauzei, instanţa, din oficiu sau la cererea părţilor şi ascultând opiniile 
acestora, este în drept să dispună aplicarea, înlocuirea sau revocarea măsurii preventive aplicate 
inculpatului.
Instanța remarcă, că inculpatul Dugnean Oleg și-a recunoscut vina, se căiește de cele 
săvârșite, se caracterizeaz pozitiv.  
Elucidând cele expuse supra, instanţa găsește de cuviință, că până la rămânerea definitivă 
a sentinței, a aplica în privința inculpatului Dugnean Oleg măsura preventivă - obligarea de a nu 
părăsi țara.
8.În contextul celor expuse și a probelor cercetate sub toate aspectele, complet și obiectiv, 
în conformitate cu prevederile articolului 70, 80 1, 90 1 din Codul penal, articolelor 340, 364 1, 
384-389, 392-395 și 437 alin. (1) pct. 14) din Codul de procedură penală, instanța de judecată,
H O T Ă R Ă Ş T E:
Se recunoaște vinovat Dugnean Oleg Grigore în comiterea infracțiunii prevăzute de art. 
2641 alin. (3) din Codul penal (pe episodul din 15 martie 2025), se condamnă, iar cu aplicarea 
art. 801 alin. (2) din Codul penal, i se stabileşte o pedeapsă cu închisoare pe un termen de 1 (un) 
an, cu executarea pedepsei  în penitenciar de tip semiînchis, cu anularea dreptului de a conduce 
mijloace de transport.
Se recunoaște vinovat Dugnean Oleg Grigore în comiterea infracțiunii prevăzute de art. 
2641 alin. (3) din Codul penal (pe episodul din 11 septembrie 2025), se condamnă și cu aplicarea 
art. 801 alin. (2) din Codul penal i se stabileşte o pedeapsă cu închisoare pe un termen de 1 (un) 
an, cu executarea pedepsei  în penitenciar de tip semiînchis,  cu anularea dreptului de a conduce 
mijloace de transport.
În conformitate cu prevederile art. 84 alin. (1) din Codul penal, pentru concurs de 
infracţiuni, prin cumul parţial al pedepselor aplicate prin prezenta sentinţă, se aplică lui Dugnean 
Oleg Grigore o pedeapsă definitivă cu închisoare pe un termen de 1 (un) an și 6 (șase) luni, cu 
executarea pedepsei în penitenciar de tip semiînchis, cu anularea dreptului de a conduce mijloace 
de transport.
În conformitate cu prevederile art. 90 1 din Codul penal, Dugnean Oleg Grigore va executa 
pedeapsa cu închisoare pe un termen de 6 (șase) luni, în penitenciar de tip  semiînchis, iar 
executarea restului pedepsei aplicate cu închisoare pe un termen de 1 (un) an, se suspendă parţial 
pe o perioadă de probațiune de 2 (doi) ani, dacă în acest termen, condamnatul nu va săvârși o 
nouă infracţiune şi prin respectarea condițiilor probațiunii, va îndreptăți încrederea ce i s-a 
acordat.
Potrivit art. 90 1 alin. (5) din Codul penal, se obligă Dugnean Oleg ca în perioada de 
probaţiune:
- să se prezinte la organul de probaţiune la datele fixate de acesta; 
- să anunţe în scris, în prealabil, despre schimbarea domiciliului sau orice deplasare care 
depăşeşte 5 zile;
- să participe la programe probaţionale.
Controlul asupra executării de către Dugnean Oleg a obligațiilor stabilite prin prezenta 
sentinţă în perioada de probațiune, se pune în seama organului de probațiune din raza teritorială a 
domiciliului acestuia.
Termenul de executare a pedepsei în privinţa lui Dugnean Oleg se va calcula din momentul 
rămânerii definitive a prezentei sentinţe și reținerii condamnatului.
Se aplică în privința lui Dugnean Oleg măsura preventivă - obligarea de a nu părăsi țara, 
care se va menține până la intrarea sentinței în vigoare.
Corpurile delicte – suporturile materiale de informație de tip CD-R anexate la materialele 
cauzei, după intrarea sentinţei în vigoare urmează a fi păstrate la materialele dosarului.
Autoturismul de model „Opel Astra” cu n/î KVF 912, după intrarea sentinţei în vigoare de  
restituit proprietarului după apartenență.
Permisul de conducere nr. 988701820, eliberat la 04.05.1998 cu dreptul de a conduce 
vehicule de categoria ”B” pe numele lui Dugnean Oleg , se remite Agenției Servicii Publice 
pentru a pune în executare conform prevederilor legale, în termen de 10 (zece) zile, din 
momentul rămânerii definitive a prezentei sentinţe.
Sentinţa este cu drept de atac în ordine de recurs la Curtea de Apel Nord în termen de 15 
(cincisprezece) zile, prin intermediul Judecătoriei Orhei, sediul Rezina, din momentul 
pronunțării integrale a acesteia.
Preşedintele şedinţei, 
judecător /semnătura/          Eugeniu Russ
Copia corespunde originalului,
Judecător Eugeniu Russ 